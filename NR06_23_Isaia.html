<!DOCTYPE html>
<html>

<head>
    <meta http-equiv="content-type"
          content="text/html; charset=UTF-8">
    <title>NR06_23_Isaia</title>

    <link rel="shortcut icon"
          href="Bibbia.jpg">
    <link rel="stylesheet"
          href="Bibbia_CSS.css"><!-- 1 di 2 PER IL MEGA MENU -->

    <script src="Mega_Menu2.js"></script>
    <script src="Mega_Menu3.js"></script>

    <meta charset="UTF-8">
    <meta http-equiv="X-UA-Compatible"
          content="IE=edge">
    <meta name="viewport"
          content="width=device-width, initial-scale=1.0">
    <title>Mega-Menu</title>
    <!-- Google Fonts (poppins) -->
    <link rel="preconnect"
          href="https://fonts.googleapis.com">
    <link rel="preconnect"
          href="https://fonts.gstatic.com"
          crossorigin>
    <link href="https://fonts.googleapis.com/css2?family=Poppins:wght@300&display=swap"
          rel="stylesheet">
    <!-- Google material fonts -->
    <link href="https://fonts.googleapis.com/css2?family=Material+Symbols+Outlined"
          rel="stylesheet" />
    <!-- Stylesheet -->
    <link rel="stylesheet"
          href="Mega_Menu.css">
</head>
<body onload="scriviMenu()">
    <header>
        <div id="display"></div>
    </header>
    <header class="header">
        <h2 class="header"><!--Fine-->Isaia</h2>
    </header>

    <div style="text-align: center; margin-top: 5%; margin-bottom: 6%">
        <a href="NR06_23_Isaia"
           title="link per NR06_23_Isaia"
           target="_blank">... link ad appunti e approfondimenti ...</a>
    </div>

    <p class="presentation">
        Isaia<br>
        Il libro di Isaia è la rivelazione concessa a un profeta di nome Isaia,
        probabilmente di stirpe reale, durante il regno di quattro sovrani che si
        sono succeduti sul trono di Giuda (dal 740 al 695 o 687 a.C.). Il profeta
        annuncia l'esilio del popolo di Giuda come conseguenza della sua
        immoralità. Il libro è celebre per l'accento ch'esso pone sulla santità di
        Dio e per le profezie relative all'avvento di un redentore (l'Emmanuele),
        il servo del Signore, tutte adempiutesi in Gesù Cristo.
    </p>

    <h3 class="h3">Peccati di Giuda e castigo</h3>

    <p class="p">
        <span class="color_of_chapter">1 </span><sup>1 </sup> Visione che Isaia, figlio di Amots, ebbe riguardo
        a
        Giuda
        e a Gerusalemme ai giorni di Uzzia, di Iotam, di Acaz e di Ezechia, re di
        Giuda.<br>
        <sup>2 </sup> Udite, o cieli! E tu, terra, presta orecchio! Poiché il
        SIGNORE parla: «Ho nutrito dei figli e li ho allevati, ma essi si sono
        ribellati a me.<br>
        <sup>3 </sup> Il bue conosce il suo possessore e l'asino la greppia del
        suo padrone, ma Israele non ha conoscenza, il mio popolo non ha
        discernimento».<br>
        <sup>4 </sup> Guai alla nazione peccatrice, popolo carico d'iniquità,
        razza di malvagi, figli corrotti! Hanno abbandonato il SIGNORE, hanno
        disprezzato il Santo d'Israele, hanno voltato le spalle e si sono
        allontanati.<br>
        <sup>5 </sup> Per quale ragione colpirvi ancora? Aggiungereste altre
        rivolte. Tutto il capo è malato, tutto il cuore è languente.<br>
        <sup>6 </sup> Dalla pianta del piede fino alla testa non c'è nulla di
        sano in esso: non ci sono che ferite, contusioni, piaghe aperte, che non
        sono state ripulite, né fasciate, né lenite con olio.<br>
        <sup>7 </sup> Il vostro paese è desolato, le vostre città sono consumate
        dal fuoco, i vostri campi li divorano degli stranieri, sotto i vostri
        occhi; tutto è devastato, come per un sovvertimento di barbari.<br>
        <sup>8 </sup> La figlia di Sion è rimasta come un frascato in una vigna,
        come una capanna in un campo di cocomeri, come una città assediata.<br>
        <sup>9 </sup> Se il SIGNORE degli eserciti non ci avesse lasciato un
        piccolo residuo, saremmo come Sodoma, somiglieremmo a Gomorra.<br>
        <sup>10 </sup> Ascoltate la parola del SIGNORE, capi di Sodoma! Prestate
        orecchio alla legge del nostro Dio, popolo di Gomorra!<br>
        <sup>11 </sup> «Che m'importa dei vostri numerosi sacrifici?», dice il
        SIGNORE; «io sono sazio degli olocausti di montoni e del grasso di bestie
        ingrassate; il sangue dei tori, degli agnelli e dei capri, io non lo
        gradisco.<br>
        <sup>12 </sup> Quando venite a presentarvi davanti a me, chi vi ha
        chiesto di contaminare i miei cortili?<br>
        <sup>13 </sup> Smettete di portare offerte inutili; l'incenso io lo
        detesto; e quanto ai noviluni, ai sabati, al convocare riunioni, io non
        posso sopportare l'iniquità unita all'assemblea solenne.<br>
        <sup>14 </sup> L'anima mia odia i vostri noviluni e le vostre feste
        stabilite; mi sono un peso che sono stanco di portare.<br>
        <sup>15 </sup> Quando stendete le mani, distolgo gli occhi da
        voi; anche quando moltiplicate le preghiere, io non ascolto; le vostre
        mani sono piene di sangue.<br>
        <sup>16 </sup> Lavatevi, purificatevi, togliete davanti ai miei occhi la
        malvagità delle vostre azioni; smettete di fare il male;<br>
        <sup>17 </sup> imparate a fare il bene; cercate la giustizia, rialzate
        l'oppresso, fate giustizia all'orfano, difendete la causa della vedova!<br>
        <sup>18 </sup> «Poi venite, e discutiamo», dice il SIGNORE; «anche se i
        vostri peccati fossero come scarlatto, diventeranno bianchi come la neve;
        anche se fossero rossi come porpora, diventeranno come la lana.<br>
        <sup>19 </sup> Se siete disposti a ubbidire, mangerete i frutti migliori
        del paese;<br>
        <sup>20 </sup> ma se rifiutate e siete ribelli, sarete divorati dalla
        spada», poiché la bocca del SIGNORE ha parlato.<br>
        <sup>21 </sup> Come mai la città fedele è diventata una prostituta? Era
        piena di rettitudine, la giustizia vi abitava, e ora è invece un covo di
        assassini!<br>
        <sup>22 </sup> Il tuo argento si è cambiato in scorie, il tuo vino è
        stato tagliato con acqua.<br>
        <sup>23 </sup> I tuoi prìncipi sono ribelli e compagni di ladri. Tutti
        amano i regali e corrono dietro alle ricompense; non fanno giustizia
        all'orfano e la causa della vedova non giunge fino a loro.<br>
        <sup>24 </sup> Perciò il Signore, DIO degli eserciti, il Potente
        d'Israele, dice: «Guai! Io avrò soddisfazione dai miei avversari e mi
        vendicherò dei miei nemici!<br>
        <sup>25 </sup> Ti rimetterò la mano addosso, ti purificherò delle tue
        scorie, come fa la potassa, e toglierò da te ogni particella di piombo.<br>
        <sup>26 </sup> Ristabilirò i tuoi giudici com'erano anticamente, e i tuoi
        consiglieri com'erano al principio. Dopo questo, sarai chiamata la città
        della giustizia, la città fedele».<br>
        <sup>27 </sup> Sion sarà salvata mediante il giudizio, e quelli che in
        lei si convertiranno saranno salvati mediante la giustizia;<br>
        <sup>28 </sup> ma i ribelli e i peccatori andranno in rovina assieme, e
        quelli che abbandonano il SIGNORE saranno distrutti.<br>
        <sup>29 </sup> Allora avrete vergogna dei terebinti che avete amati e
        arrossirete dei giardini che vi siete scelti.<br>
        <sup>30 </sup> Infatti sarete come un terebinto dalle foglie appassite,
        come un giardino senz'acqua.<br>
        <sup>31 </sup> L'uomo forte sarà come stoppa, e l'opera sua come
        scintilla; entrambe bruceranno assieme, e non vi sarà chi spenga.
    </p>

    <h3 class="h3">Gloria futura di Gerusalemme</h3>

    <p class="p">
        <span class="color_of_chapter">2 </span>​<sup>1 </sup> Parola che Isaia, figlio di Amots, ebbe in
        visione
        riguardo a Giuda e a Gerusalemme.<br>
        <sup>2 </sup> Avverrà, negli ultimi giorni, che il monte della casa del
        SIGNORE si ergerà sulla vetta dei monti e sarà elevato al di sopra dei
        colli; e tutte le nazioni affluiranno a esso.<br>
        <sup>3 </sup> Molti popoli vi accorreranno e diranno: «Venite, saliamo al
        monte del SIGNORE, alla casa del Dio di Giacobbe; egli ci insegnerà le sue
        vie e noi cammineremo per i suoi sentieri». Da Sion, infatti, uscirà la
        legge, e da Gerusalemme la parola del SIGNORE.<br>
        <sup>4 </sup> Egli giudicherà tra nazione e nazione e sarà l'arbitro fra
        molti popoli; essi trasformeranno le loro spade in vomeri d'aratro e le
        loro lance in falci. Una nazione non alzerà più la spada contro un'altra,
        e non impareranno più la guerra.<br>
        <sup>5 </sup> Casa di Giacobbe, venite e camminiamo alla luce del
        SIGNORE!
    </p>

    <h3 class="h3">Giudizio contro gli idolatri e gli orgogliosi</h3>

    <p class="p">
        <sup>6 </sup> Infatti tu, SIGNORE, hai abbandonato il tuo popolo, la casa
        di Giacobbe, perché sono pieni di pratiche divinatorie, praticano le arti
        occulte come i Filistei, fanno alleanza con i figli degli stranieri.<br>
        <sup>7 </sup> Il suo paese è pieno d'argento e d'oro e ha tesori a non
        finire; il suo paese è pieno di cavalli e ha carri a non finire.<br>
        <sup>8 </sup> Il suo paese è pieno d'idoli: si prostra
        davanti all'opera delle sue mani, davanti a ciò che le sue dita hanno
        fatto.<br>
        <sup>9 </sup> Perciò l'uomo sarà umiliato; ognuno sarà abbassato. Tu non
        li perdonare.<br>
        <sup>10 </sup> Entra nella roccia e nasconditi nella polvere per
        sottrarti al terrore del SIGNORE e allo splendore della sua maestà.<br>
        <sup>11 </sup> Lo sguardo altero dell'uomo sarà umiliato e l'orgoglio di
        ognuno sarà abbassato; il SIGNORE solo sarà esaltato in quel giorno.<br>
        <sup>12 </sup> Infatti il SIGNORE degli eserciti ha un giorno contro
        tutto ciò che è orgoglioso e altero, e contro chiunque s'innalza, per
        abbassarlo;<br>
        <sup>13 </sup> contro tutti i cedri del Libano, alti, elevati, e contro
        tutte le querce di Basan;<br>
        <sup>14 </sup> contro tutti i monti alti e contro tutti i colli elevati;<br>
        <sup>15 </sup> contro ogni torre eccelsa e contro ogni muro fortificato;<br>
        <sup>16 </sup> contro tutte le navi di Tarsis e contro tutto ciò che
        piace allo sguardo.<br>
        <sup>17 </sup> L'alterigia dell'uomo sarà umiliata, e l'orgoglio di
        ognuno sarà abbassato; il SIGNORE solo sarà esaltato in quel giorno.<br>
        <sup>18 </sup> Gli idoli scompariranno del tutto.<br>
        <sup>19 </sup> Gli uomini entreranno nelle caverne delle rocce e negli
        antri della terra per sottrarsi al terrore del SIGNORE e allo splendore
        della sua maestà, quando egli sorgerà per far tremare la terra.<br>
        <sup>20 </sup> In quel giorno gli uomini getteranno ai topi e ai
        pipistrelli gli idoli d'argento e d'oro che si erano fatti per adorarli;<br>
        <sup>21 </sup> ed entreranno nelle fessure delle rocce e nei crepacci
        delle rupi per sottrarsi al terrore del SIGNORE e allo splendore della sua
        maestà, quando egli sorgerà per far tremare la terra.<br>
        <sup>22 </sup> Smettete di confidarvi nell'uomo, nelle cui narici non c'è
        che un soffio; infatti quale importanza gli si potrebbe attribuire?
    </p>

    <h3 class="h3">Giudizio contro gli abitanti di Gerusalemme</h3>

    <p class="p">
        <span class="color_of_chapter">3 </span>​<sup>1 </sup> Ecco, il Signore, DIO degli eserciti, sta per
        togliere a
        Gerusalemme e a Giuda ogni risorsa e ogni appoggio, ogni risorsa di pane e
        ogni risorsa d'acqua,<br>
        <sup>2 </sup> il prode e il guerriero, il giudice e il profeta,
        l'indovino e l'anziano,<br>
        <sup>3 </sup> il capo di cinquantina e il notabile, il consigliere,
        l'artefice esperto e l'abile incantatore.<br>
        <sup>4 </sup> Io darò loro dei ragazzini come prìncipi, e dei bambini
        domineranno su di essi.<br>
        <sup>5 </sup> Il popolo sarà oppresso, uomo da uomo, ciascuno dal suo
        prossimo; il giovane sarà arrogante con il vecchio, l'infame contro colui
        che è onorato.<br>
        <sup>6 </sup> Quando uno prenderà il fratello nella sua casa paterna e
        gli dirà: «Tu hai un mantello, sii nostro capo, prendi in mano queste
        rovine»,<br>
        <sup>7 </sup> egli, in quel giorno, alzerà la voce e dirà: «Io non sarò
        vostro medico, nella mia casa non c'è né pane né mantello; non fatemi capo
        del popolo!»<br>
        <sup>8 </sup> Infatti Gerusalemme vacilla e Giuda crolla, perché la loro
        lingua e le loro opere sono contro il SIGNORE, al punto da provocare l'ira
        del suo sguardo maestoso.<br>
        <sup>9 </sup> L'aspetto del loro volto testimonia contro di essi,
        proclamano il loro peccato, come Sodoma; non lo nascondono. Guai a loro,
        perché procurano a se stessi del male.<br>
        <sup>10 </sup> Ditelo che il giusto avrà del bene, perché egli mangerà il
        frutto delle sue opere!<br>
        <sup>11 </sup> Guai all'empio! Il male ricadrà sul suo capo, perché gli
        sarà reso quanto le sue mani hanno fatto.<br>
        <sup>12 </sup> Il mio popolo ha come oppressori dei bambini, e delle
        donne dominano su di lui. Popolo mio, coloro che ti guidano ti sviano e
        distruggono il sentiero per cui devi passare!<br>
        <sup>13 </sup> Il SIGNORE si presenta per discutere la causa,
        e sta in piedi per giudicare i popoli.<br>
        <sup>14 </sup> Il SIGNORE entra in giudizio con gli anziani del suo
        popolo e con i prìncipi di esso: «Voi siete quelli che hanno devastato la
        vigna! Le spoglie del povero sono nelle vostre case!<br>
        <sup>15 </sup> Con quale diritto opprimete il mio popolo e pestate la
        faccia agli indifesi?», dice il Signore, DIO degli eserciti.<br>
        <sup>16 </sup> Il SIGNORE dice ancora: «Poiché le figlie di Sion sono
        altere, camminano con il collo teso, lanciando sguardi provocanti,
        procedendo a piccoli passi e facendo tintinnare gli anelli dei loro piedi,<br>
        <sup>17 </sup> il Signore farà venire la tigna sulla testa delle figlie
        di Sion, il SIGNORE metterà a nudo le loro vergogne.<br>
        <sup>18 </sup> In quel giorno il Signore toglierà via il lusso degli
        anelli dei piedi, delle reti e delle mezzelune,<br>
        <sup>19 </sup> degli orecchini, dei braccialetti, dei veli,<br>
        <sup>20 </sup> dei diademi, delle catenelle dei piedi, delle cinture, dei
        vasetti di profumo, degli amuleti,<br>
        <sup>21 </sup> degli anelli, dei cerchietti da naso,<br>
        <sup>22 </sup> degli abiti da festa, delle mantelline, degli scialli,
        delle borse,<br>
        <sup>23 </sup> degli specchi, delle camicie finissime, dei turbanti e
        delle mantiglie.<br>
        <sup>24 </sup> Invece di profumo si avrà fetore; invece di cintura, una
        corda; invece di riccioli, calvizie; invece di un ampio mantello, un sacco
        stretto; un marchio di fuoco invece di bellezza.<br>
        <sup>25 </sup> I tuoi uomini cadranno di spada, e i tuoi prodi in
        battaglia.<br>
        <sup>26 </sup> Le porte di Sion gemeranno e saranno in lutto; tutta
        desolata, siederà per terra.<br>
        <span class="color_of_chapter">4 </span><sup>1 </sup> In quel giorno sette donne afferreranno un uomo e diranno:
        «Noi mangeremo il nostro pane, ci vestiremo delle nostre vesti; facci solo
        portare il tuo nome! Togli via da noi il disonore!»
    </p>

    <h3 class="h3">Purificazione e gloria d'Israele</h3>

    <p class="p">
        <sup>2 </sup> In quel giorno il germoglio del SIGNORE sarà lo splendore e
        la gloria degli scampati d'Israele, e il frutto della terra sarà il loro
        vanto e il loro ornamento.<br>
        <sup>3 </sup> Avverrà che i sopravvissuti di Sion e i superstiti di
        Gerusalemme saranno chiamati santi: chiunque, cioè, in Gerusalemme sarà
        iscritto tra i vivi,<br>
        <sup>4 </sup> una volta che il Signore avrà lavato le brutture delle
        figlie di Sion, e avrà purificato Gerusalemme dal sangue che vi è stato
        sparso, con il soffio del giudizio e con il soffio dello sterminio.<br>
        <sup>5 </sup> Il SIGNORE creerà su tutta la distesa del monte Sion e
        sulle sue assemblee una nuvola di fumo per il giorno e uno splendore di
        fuoco fiammeggiante per la notte; perché su tutta la gloria vi sarà un
        padiglione.<br>
        <sup>6 </sup> Ci sarà un riparo per fare ombra di giorno e proteggere dal
        caldo, e per servire di rifugio e di asilo durante la tempesta e la
        pioggia.
    </p>

    <h3 class="h3">Israele, la vigna del Signore</h3>

    <p class="p">
        <span class="color_of_chapter">5 </span>​<sup>1 </sup> Io voglio cantare per il mio amico il cantico
        del
        mio
        amico per la sua vigna. Il mio amico aveva una vigna sopra una fertile
        collina.<br>
        <sup>2 </sup> La dissodò, ne tolse via le pietre, vi piantò delle viti
        scelte, vi costruì in mezzo una torre e vi scavò uno strettoio per pigiare
        l'uva. Egli si aspettava che facesse uva, invece fece uva selvatica.<br>
        <sup>3 </sup> Ora, abitanti di Gerusalemme, e voi, uomini di Giuda,
        giudicate fra me e la mia vigna!<br>
        <sup>4 </sup> Che cosa si sarebbe potuto fare alla mia vigna più di
        quanto ho fatto per essa? Perché, mentre mi aspettavo che facesse uva, ha
        fatto uva selvatica?<br>
        <sup>5 </sup> Ebbene, ora vi farò conoscere ciò che sto per fare alla mia
        vigna: le toglierò la siepe e vi pascoleranno le bestie; abbatterò il suo
        muro di cinta e sarà calpestata.<br>
        <sup>6 </sup> Ne farò un deserto; non sarà più né potata né
        zappata, vi cresceranno i rovi e le spine, e darò ordine alle nuvole che
        non vi lascino cadere pioggia.<br>
        <sup>7 </sup> Infatti la vigna del SIGNORE degli eserciti è la casa
        d'Israele, e gli uomini di Giuda sono la sua piantagione prediletta. Egli
        si aspettava rettitudine, ed ecco spargimento di sangue; giustizia, ed
        ecco grida d'angoscia!
    </p>

    <h3 class="h3">Peccati d'Israele e suoi castighi</h3>

    <p class="p">
        <sup>8 </sup> Guai a quelli che aggiungono casa a casa, che uniscono
        campo a campo, finché non rimanga più spazio, e voi restiate soli ad
        abitare nel paese!<br>
        <sup>9 </sup> Questo mi ha detto all'orecchio il SIGNORE degli eserciti:
        «In verità case numerose saranno desolate, queste case grandi e belle
        saranno private d'abitanti;<br>
        <sup>10 </sup> dieci iugeri di vigna non daranno che un bat, e un comer
        di seme non darà che un efa».<br>
        <sup>11 </sup> Guai a quelli che la mattina si alzano presto per correre
        dietro alle bevande alcoliche e fanno tardi la sera, finché il vino li
        infiammi!<br>
        <sup>12 </sup> La cetra, il saltèro, il tamburello, il flauto e il vino
        rallegrano i loro banchetti! Ma non pongono mente a ciò che fa il SIGNORE,
        e non considerano l'opera delle sue mani.<br>
        <sup>13 </sup> Perciò il mio popolo sarà deportato, a causa della sua
        ignoranza; i suoi nobili moriranno di fame e le sue folle saranno
        inaridite dalla sete.<br>
        <sup>14 </sup> Perciò il soggiorno dei morti si è aperto bramoso e ha
        spalancato oltremisura la gola; laggiù scende lo splendore di Sion e la
        sua folla chiassosa e festante.<br>
        <sup>15 </sup> L'uomo è umiliato, ognuno è abbassato, e abbassati sono
        gli sguardi alteri;<br>
        <sup>16 </sup> ma il SIGNORE degli eserciti è esaltato mediante il
        giudizio, e il Dio santo è santificato per la sua giustizia.<br>
        <sup>17 </sup> Gli agnelli pastureranno come nei loro pascoli e gli
        stranieri divoreranno i campi deserti dei ricchi!<br>
        <sup>18 </sup> Guai a quelli che tirano l'iniquità con le corde del
        vizio, e il peccato come con le corde di un cocchio,<br>
        <sup>19 </sup> e dicono: «Faccia presto, affretti l'opera sua, che noi la
        vediamo! Venga e si esegua il disegno del Santo d'Israele, affinché noi lo
        conosciamo!»<br>
        <sup>20 </sup> Guai a quelli che chiamano bene il male e male il bene,
        che cambiano le tenebre in luce e la luce in tenebre, che cambiano l'amaro
        in dolce e il dolce in amaro!<br>
        <sup>21 </sup> Guai a quelli che si ritengono saggi e si credono
        intelligenti!<br>
        <sup>22 </sup> Guai a quelli che sono prodi nel bere il vino e abili nel
        tagliare le bevande alcoliche;<br>
        <sup>23 </sup> che assolvono il malvagio per un regalo e privano il
        giusto del suo diritto!<br>
        <sup>24 </sup> Perciò, come una lingua di fuoco divora la stoppia e come
        la fiamma consuma l'erba secca, così la loro radice sarà come marciume, e
        il loro fiore sarà portato via come polvere; perché hanno rifiutato la
        legge del SIGNORE degli eserciti e hanno disprezzato la parola del Santo
        d'Israele.<br>
        <sup>25 </sup> Per questo divampa l'ira del SIGNORE contro il suo popolo;
        egli stende contro di esso la sua mano e lo colpisce; tremano i monti, i
        cadaveri sono come spazzatura in mezzo alle vie; con tutto ciò, la sua ira
        non si calma e la sua mano rimane distesa.<br>
        <sup>26 </sup> Egli alza un vessillo per le nazioni lontane; fischia a un
        popolo, che è all'estremità della terra; ed eccolo che arriva, pronto,
        leggero.<br>
        <sup>27 </sup> In esso nessuno è stanco o vacilla, nessuno sonnecchia o
        dorme; a nessuno si scioglie la cintura dei fianchi o si rompe il legaccio
        dei calzari.<br>
        <sup>28 </sup> Le sue frecce sono appuntite, tutti i suoi
        archi sono tesi; gli zoccoli dei suoi cavalli paiono pietre, le ruote dei
        suoi carri un turbine.<br>
        <sup>29 </sup> Il suo ruggito è come quello di un leone; rugge come il
        leoncello; rugge, afferra la preda, la porta via al sicuro, senza che
        nessuno gliela strappi.<br>
        <sup>30 </sup> In quel giorno egli muggirà contro Giuda come mugge il
        mare; e, a guardare il paese, ecco tenebre, angoscia e la luce che si
        oscura mediante le sue nuvole.
    </p>

    <h3 class="h3">Vocazione e missione d'Isaia</h3>

    <p class="p">
        <span class="color_of_chapter">6 </span>​<sup>1 </sup> Nell'anno della morte del re Uzzia vidi il
        Signore
        seduto
        sopra un trono alto, molto elevato, e i lembi del suo mantello riempivano
        il tempio. <sup>2 </sup> Sopra di lui stavano dei serafini, ognuno dei
        quali aveva sei ali; con due si copriva la faccia, con due si copriva i
        piedi e con due volava. <sup>3 </sup> L'uno gridava all'altro e diceva:
        «Santo, santo, santo è il SIGNORE degli eserciti! Tutta la terra è piena
        della sua gloria!» <sup>4 </sup> Le porte furono scosse fin dalle loro
        fondamenta dalla voce di loro che gridavano, e la casa fu piena di fumo.<br>
        <sup>5 </sup> Allora io dissi: «Guai a me, sono perduto! Perché io sono
        un uomo dalle labbra impure e abito in mezzo a un popolo dalle labbra
        impure; e i miei occhi hanno visto il Re, il SIGNORE degli eserciti!» <sup>
            6
        </sup> Ma uno dei serafini volò verso di me, tenendo in mano un carbone
        ardente, tolto con le molle dall'altare. <sup>7 </sup> Mi toccò con esso
        la bocca e disse: «Ecco, questo ti ha toccato le labbra, la tua iniquità è
        tolta e il tuo peccato è espiato».<br>
        <sup>8 </sup> Poi udii la voce del Signore che diceva: «Chi manderò? E
        chi andrà per noi?» Allora io risposi: «Eccomi, manda me!»<br>
        <sup>9 </sup> Ed egli disse: «Va', e di' a questo popolo: "Ascoltate, sì,
        ma senza capire; guardate, sì, ma senza discernere!"<br>
        <sup>10 </sup> Rendi insensibile il cuore di questo popolo, rendigli duri
        gli orecchi e chiudigli gli occhi, in modo che non veda con i suoi occhi,
        non oda con i suoi orecchi, non intenda con il cuore, non si converta e
        non sia guarito!»<br>
        <sup>11 </sup> E io dissi: «Fino a quando, Signore?» Egli rispose:
        «Finché le città siano devastate, senza abitanti, non vi sia più nessuno
        nelle case, e il paese sia ridotto in desolazione;<br>
        <sup>12 </sup> finché il SIGNORE abbia allontanato gli uomini, e la
        solitudine sia grande in mezzo al paese.<br>
        <sup>13 </sup> Se vi rimane ancora un decimo della popolazione, esso a
        sua volta sarà distrutto; ma, come al terebinto e alla quercia, quando
        sono abbattuti, rimane il ceppo, così rimarrà al popolo, come ceppo, una
        discendenza santa».
    </p>

    <h3 class="h3">Guerra contro Giuda</h3>

    <p class="p">
        <span class="color_of_chapter">7 </span><sup>1 </sup> Ai giorni di Acaz, figlio di Iotam, figlio di
        Uzzia, re di
        Giuda, Resin, re di Siria, e Peca, figlio di Remalia, re d'Israele,
        salirono contro Gerusalemme per muoverle guerra; ma non riuscirono a
        espugnarla.<br>
        <sup>2 </sup> Fu riferita alla casa di Davide questa notizia: «La Siria
        si è confederata con Efraim». Il cuore di Acaz e il cuore del suo popolo
        furono agitati, come gli alberi della foresta sono agitati dal vento.<br>
        <sup>3 </sup> Allora il SIGNORE disse a Isaia: «Va' incontro ad Acaz, tu
        con Sear-Iasub, tuo figlio, verso l'estremità dell'acquedotto della vasca
        superiore, sulla strada del campo del lavandaio e digli:<br>
        <sup>4 </sup> "Guarda di startene calmo e tranquillo, non temere e non ti
        si avvilisca il cuore a causa di questi due avanzi di tizzoni fumanti, a
        causa dell'ira furente di Resin e della Siria, e del figlio di Remalia.<br>
        <sup>5 </sup> Siccome la Siria, Efraim e il figlio di Remalia
        meditano del male a tuo danno, essi dicono:<br>
        <sup>6 </sup> ‘Saliamo contro Giuda, terrorizziamolo, apriamo una breccia
        e proclamiamo re in mezzo a esso il figlio di Tabbeel'".<br>
        <sup>7 </sup> Così dice il Signore, DIO: "Questo non avrà effetto; non
        succederà!<br>
        <sup>8 </sup> Poiché Damasco è la capitale della Siria e Resin è il capo
        di Damasco, in sessantacinque anni Efraim sarà fiaccato al punto che non
        sarà più popolo.<br>
        <sup>9 </sup> Samaria è la capitale di Efraim e il figlio di Remalia è il
        capo di Samaria. Se voi non avete fede, certo, non potrete sussistere".
    </p>

    <h3 class="h3">Annuncio della nascita di Emmanuele</h3>

    <p class="p">
        <sup>10 </sup> Il SIGNORE parlò di nuovo ad Acaz e gli disse: <sup>11 </sup>
        «Chiedi un segno al SIGNORE, al tuo Dio! Chiedilo giù nei luoghi
        sottoterra o nei luoghi eccelsi!» <sup>12 </sup> Acaz rispose: «Non
        chiederò nulla; non tenterò il SIGNORE». <sup>13 </sup> Isaia disse:
        «Ora ascoltate, o casa di Davide! È forse poca cosa per voi lo stancare
        gli uomini, che volete stancare anche il mio Dio?<br>
        <sup>14 </sup> Perciò il Signore stesso vi darà un segno: ecco, la
        giovane concepirà, partorirà un figlio, e lo chiamerà Emmanuele.<br>
        <sup>15 </sup> Egli mangerà panna e miele finché sappia rigettare il male
        e scegliere il bene.<br>
        <sup>16 </sup> Ma prima che il bambino sappia rigettare il male e
        scegliere il bene, il paese del quale tu temi i due re sarà devastato.
    </p>

    <h3 class="h3">Giudizio contro Israele</h3>

    <p class="p">
        <sup>17 </sup> «Il SIGNORE farà venire su di te, sul tuo popolo e sulla
        casa di tuo padre dei giorni come non se ne ebbero mai dal giorno che
        Efraim si è separato da Giuda, vale a dire il re d'Assiria.<br>
        <sup>18 </sup> In quel giorno il SIGNORE fischierà alle mosche che sono
        all'estremità dei fiumi d'Egitto e alle api che sono nel paese d'Assiria.<br>
        <sup>19 </sup> Esse verranno e si poseranno tutte nelle valli deserte,
        nelle fessure delle rocce, su tutti i cespugli e su tutti i pascoli.<br>
        <sup>20 </sup> In quel giorno il Signore, con un rasoio preso a noleggio
        di là dal fiume, cioè con il re d'Assiria, raderà la testa, i peli dei
        piedi e porterà via anche la barba.<br>
        <sup>21 </sup> In quel giorno avverrà che uno nutrirà una giovenca e due
        pecore,<br>
        <sup>22 </sup> ed esse daranno tale abbondanza di latte, che egli mangerà
        panna; poiché panna e miele mangerà chiunque sarà rimasto superstite nel
        paese.<br>
        <sup>23 </sup> In quel giorno ogni terreno contenente mille viti, del
        valore di mille sicli d'argento, sarà abbandonato in balìa dei rovi e dei
        pruni.<br>
        <sup>24 </sup> Vi si entrerà con le frecce e con l'arco, perché tutto il
        paese non sarà che rovi e pruni.<br>
        <sup>25 </sup> Tutti i colli che si dissodavano con la vanga non saranno
        più frequentati per timore dei rovi e dei pruni; vi si lasceranno andare i
        buoi, e le pecore ne calpesteranno il suolo».
    </p>

    <h3 class="h3">Rovina dei regni di Siria e d'Israele</h3>

    <p class="p">
        <span class="color_of_chapter">8 </span>​<sup>1 </sup> Il SIGNORE mi disse: «Prendi una tavoletta
        grande
        e
        scrivici sopra in caratteri leggibili: "Affrettate il saccheggio! Presto,
        al bottino!"»<br>
        <sup>2 </sup> Mi scelsi come testimoni fedeli il sacerdote Uria e
        Zaccaria, figlio di Ieberechia. <sup>3 </sup> Mi unii pure alla
        profetessa, e lei concepì e partorì un figlio. Allora il SIGNORE mi disse:
        «Chiamalo "Affrettate il saccheggio. Presto al bottino"; <sup>4 </sup>
        poiché prima che il bambino sappia chiamare papà e mamma, le ricchezze di
        Damasco e il bottino di Samaria saranno portati davanti al re d'Assiria».<br>
        <sup>5 </sup> Il SIGNORE mi parlò ancora e mi disse:<br>
        <sup>6 </sup> «Siccome questo popolo ha disprezzato le acque di Siloe che
        scorrono placide, e si rallegra a causa di Resin e del figlio di Remalia,<br>
        <sup>7 </sup> ecco, il Signore sta per far salire su di loro le potenti e
        grandi acque del fiume, cioè il re d'Assiria e tutta la sua gloria; esso
        s'innalzerà dappertutto sopra il suo livello, e strariperà su tutte le sue
        sponde.<br>
        <sup>8 </sup> Passerà sopra Giuda, inonderà e passerà oltre;
        arriverà fino al collo, e le sue ali spiegate copriranno tutta la
        larghezza del tuo paese, o Emmanuele!»<br>
        <sup>9 </sup> Mandate pure grida di guerra, o popoli; sarete frantumati!
        Prestate orecchio, o voi tutti di paesi lontani! Preparatevi pure alla
        lotta; sarete frantumati!<br>
        <sup>10 </sup> Fate pure dei piani, e saranno sventati! Dite pure la
        parola, e rimarrà senza effetto, perché Dio è con noi!<br>
        <sup>11 </sup> Così infatti mi ha parlato il SIGNORE, quando la sua mano
        mi ha afferrato, ed egli mi ha avvertito di non camminare per la via di
        questo popolo, e mi ha detto:<br>
        <sup>12 </sup> «Non chiamate congiura tutto ciò che questo popolo chiama
        congiura; non temete ciò che esso teme, e non vi spaventate.<br>
        <sup>13 </sup> Santificate il SIGNORE degli eserciti! Sia lui quello per
        cui provate timore e paura!<br>
        <sup>14 </sup> Egli sarà un santuario, ma anche una pietra d'intoppo, un
        sasso d'inciampo per le due case d'Israele, un laccio e una rete per gli
        abitanti di Gerusalemme.<br>
        <sup>15 </sup> Molti di loro inciamperanno, cadranno, saranno infranti,
        rimarranno nel laccio e saranno presi.<br>
        <sup>16 </sup> Chiudi questa testimonianza, sigilla questa legge tra i
        miei discepoli».<br>
        <sup>17 </sup> Io aspetto il SIGNORE, che nasconde la sua faccia alla
        casa di Giacobbe; in lui ripongo la mia speranza.<br>
        <sup>18 </sup> Eccomi con i figli che il SIGNORE mi ha dati; noi siamo
        dei segni e dei presagi in Israele da parte del SIGNORE degli eserciti,
        che abita sul monte Sion.<br>
        <sup>19 </sup> Se vi si dice: «Consultate quelli che evocano gli spiriti
        e gli indovini, quelli che sussurrano e bisbigliano», rispondete: «Un
        popolo non deve forse consultare il suo Dio? Si rivolgerà forse ai morti
        in favore dei vivi?<br>
        <sup>20 </sup> Alla legge! Alla testimonianza!» Se il popolo non parla
        così, non vi sarà per lui nessuna aurora!<br>
        <sup>21 </sup> Andrà peregrinando per il paese, affranto e affamato;
        quando avrà fame, si irriterà e maledirà il suo re e il suo Dio. Volgerà
        lo sguardo in alto,<br>
        <sup>22 </sup> lo volgerà verso terra, ed ecco, non vedrà che difficoltà,
        tenebre e oscurità piena d'angoscia; sarà sospinto in mezzo a fitte
        tenebre.
    </p>

    <h3 class="h3">Tempi messianici</h3>

    <p class="p">
        <sup>23 </sup> Ma le tenebre non dureranno sempre sulla terra che è ora
        nell'angoscia. Come nei tempi passati Dio coprì di obbrobrio il paese di
        Zabulon e il paese di Neftali, così nei tempi a venire coprirà di gloria
        la terra vicina al mare, di là dal Giordano, la Galilea dei Gentili.<br>

        <span class="color_of_chapter">9 </span><sup>1 </sup> Il popolo che camminava nelle tenebre vede una gran luce;
        su quelli che abitavano il paese dell'ombra della morte la luce risplende.<br>
        <sup>2 </sup> Tu moltiplichi il popolo, tu gli elargisci una gran gioia;
        esso si rallegra in tua presenza come uno si rallegra al tempo della
        mietitura, come uno esulta quando spartisce il bottino.<br>
        <sup>3 </sup> Infatti il giogo che gravava su di lui, il bastone che gli
        percuoteva il dorso, la verga di chi l'opprimeva tu li spezzi, come nel
        giorno di Madian.<br>
        <sup>4 </sup> Difatti ogni calzatura portata dal guerriero nella mischia,
        ogni mantello sporco di sangue saranno dati alle fiamme, saranno divorati
        dal fuoco.<br>
        <sup>5 </sup> Poiché un bambino ci è nato, un figlio ci è stato dato, e
        il dominio riposerà sulle sue spalle; sarà chiamato Consigliere
        ammirabile, Dio potente, Padre eterno, Principe della pace,<br>
        <sup>6 </sup> per dare incremento all'impero e una pace senza fine al
        trono di Davide e al suo regno, per stabilirlo fermamente e sostenerlo
        mediante il diritto e la giustizia, da ora e per sempre: questo farà lo
        zelo del SIGNORE degli eserciti.
    </p>

    <h3 class="h3">Giudizio contro Israele e Giuda</h3>

    <p class="p">
        <sup>7 </sup> Il Signore manda una parola a Giacobbe, ed essa cade sopra
        Israele.<br>
        <sup>8 </sup> Tutto il popolo ne avrà conoscenza, Efraim e gli abitanti
        di Samaria, che nel loro orgoglio e nella superbia del loro cuore dicono:<br>
        <sup>9 </sup> «I mattoni sono caduti, ma noi costruiremo con pietre
        squadrate; i sicomori sono stati tagliati, ma noi li sostituiremo con
        cedri».<br>
        <sup>10 </sup> Per questo il SIGNORE farà sorgere contro il popolo gli
        avversari di Resin ed ecciterà i suoi nemici:<br>
        <sup>11 </sup> i Siri da oriente, i Filistei da occidente; essi
        divoreranno Israele a bocca spalancata. Con tutto ciò, la sua ira non si
        calma e la sua mano rimane distesa.<br>
        <sup>12 </sup> Il popolo non torna a colui che lo colpisce e non cerca il
        SIGNORE degli eserciti.<br>
        <sup>13 </sup> Perciò il SIGNORE reciderà da Israele capo e coda, palma e
        giunco, in un medesimo giorno.<br>
        <sup>14 </sup> L'anziano e il notabile sono il capo, e il profeta che
        insegna la menzogna è la coda.<br>
        <sup>15 </sup> Quelli che guidano questo popolo lo sviano, e quelli che
        si lasciano guidare vanno in rovina.<br>
        <sup>16 </sup> Perciò il Signore non si compiacerà dei giovani del
        popolo, né avrà compassione dei suoi orfani e delle sue vedove; perché
        tutti quanti sono empi e perversi, e ogni bocca proferisce follia. Con
        tutto ciò, la sua ira non si calma e la sua mano rimane distesa.<br>
        <sup>17 </sup> Infatti la malvagità arde come il fuoco che divora rovi e
        pruni; divampa nel folto della foresta, da cui s'innalzano vorticosamente
        colonne di fumo.<br>
        <sup>18 </sup> Per l'ira del SIGNORE degli eserciti il paese è in fiamme
        e il popolo è in preda al fuoco; nessuno risparmia il fratello.<br>
        <sup>19 </sup> Si saccheggia a destra e si ha fame; si divora a sinistra
        e non si è saziati; ognuno divora la carne del proprio braccio:<br>
        <sup>20 </sup> Manasse divora Efraim, ed Efraim Manasse; insieme piombano
        su Giuda. Con tutto ciò, la sua ira non si calma e la sua mano rimane
        distesa.
    </p>

    <p class="p">
        <span class="color_of_chapter">10 </span><sup>1 </sup> Guai a quelli che fanno decreti iniqui e a
        quelli
        che
        mettono per iscritto sentenze ingiuste,<br>
        <sup>2 </sup> per negare giustizia ai deboli, per spogliare del loro
        diritto i poveri del mio popolo, per far delle vedove la loro preda e
        degli orfani il loro bottino!<br>
        <sup>3 </sup> Che farete il giorno che Dio vi visiterà, il giorno che la
        rovina giungerà da lontano? Presso chi fuggirete in cerca di soccorso?
        Dove lascerete la vostra gloria?<br>
        <sup>4 </sup> Non rimarrà loro che curvarsi tra i prigionieri o cadere
        fra gli uccisi. Con tutto ciò, la sua ira non si calma e la sua mano
        rimane distesa.
    </p>

    <h3 class="h3">L'Assiria umiliata</h3>

    <p class="p">
        <sup>5 </sup> «Guai all'Assiria, verga della mia ira! Ha in mano il
        bastone della mia punizione.<br>
        <sup>6 </sup> Io la mando contro una nazione empia e la dirigo contro il
        popolo che ha provocato la mia ira, con l'ordine di darsi al saccheggio,
        di far bottino, di calpestarlo come il fango delle strade.<br>
        <sup>7 </sup> Ma essa non la intende così, non così la pensa in cuor suo;
        essa ha in cuore di distruggere, di sterminare nazioni in gran numero.<br>
        <sup>8 </sup> Infatti dice: "I miei prìncipi non sono forse tanti re?<br>
        <sup>9 </sup> Forse Calno non è come Carchemis? O Camat come Arpad? O
        Samaria come Damasco?<br>
        <sup>10 </sup> Come la mia mano è giunta a colpire i regni degli idoli
        dove le immagini erano più numerose che a Gerusalemme e a Samaria,<br>
        <sup>11 </sup> non posso io forse, come ho fatto a Samaria e ai suoi
        idoli, fare anche a Gerusalemme e alle sue statue?"».<br>
        <sup>12 </sup> Ma quando il Signore avrà compiuto tutta la sua opera sul
        monte Sion e a Gerusalemme, «io», dice il SIGNORE, «punirò il re d'Assiria
        per il frutto della superbia del suo cuore e dell'arroganza dei suoi
        sguardi alteri.<br>
        <sup>13 </sup> Infatti egli dice: "Io l'ho fatto grazie alla
        forza della mia mano e alla mia saggezza, perché sono intelligente; ho
        rimosso i confini dei popoli, ho saccheggiato i loro tesori e, potente
        come sono, ho detronizzato dei re.<br>
        <sup>14 </sup> La mia mano ha trovato, come un nido, le ricchezze dei
        popoli; e come uno raccoglie delle uova abbandonate, così io ho raccolto
        tutta la terra, e nessuno ha mosso l'ala o aperto il becco o mandato un
        grido"».<br>
        <sup>15 </sup> La scure si vanta forse contro colui che la maneggia? La
        sega si inorgoglisce forse contro colui che la muove? Come se la verga
        facesse muovere colui che l'alza, come se il bastone alzasse colui che non
        è di legno!<br>
        <sup>16 </sup> Perciò il Signore, DIO degli eserciti, manderà la
        consunzione tra i suoi più robusti; e sotto la sua gloria accenderà un
        fuoco, come il fuoco di un incendio.<br>
        <sup>17 </sup> La luce d'Israele diventerà un fuoco, e il suo Santo una
        fiamma, che arderà e divorerà i suoi rovi e i suoi pruni in un solo
        giorno.<br>
        <sup>18 </sup> La gloria della sua foresta e della sua fertile campagna
        egli la consumerà, anima e corpo; sarà come il deperimento di un uomo che
        langue.<br>
        <sup>19 </sup> Il resto degli alberi della sua foresta sarà così minimo
        che un bambino potrebbe farne il conto.<br>
        <sup>20 </sup> In quel giorno il residuo d'Israele e gli scampati della
        casa di Giacobbe smetteranno di appoggiarsi su colui che li colpiva, e si
        appoggeranno con sincerità sul SIGNORE, sul Santo d'Israele.<br>
        <sup>21 </sup> Un residuo, il residuo di Giacobbe, tornerà al Dio
        potente.<br>
        <sup>22 </sup> Infatti anche se il tuo popolo, o Israele, fosse come la
        sabbia del mare, un residuo soltanto ne tornerà; uno sterminio è
        decretato, che farà traboccare la giustizia.<br>
        <sup>23 </sup> Poiché lo sterminio che ha decretato, il Signore, DIO
        degli eserciti, lo effettuerà in mezzo a tutto il paese.<br>
        <sup>24 </sup> Così dunque dice il Signore, DIO degli eserciti: «Popolo
        mio, che abiti a Sion, non temere l'Assiro che ti batte con la verga e
        alza su di te il bastone, come fece l'Egitto!<br>
        <sup>25 </sup> Ancora un breve, brevissimo tempo, e la mia indignazione
        sarà finita, la mia ira si volgerà a distruggere loro».<br>
        <sup>26 </sup> Il SIGNORE degli eserciti alzerà contro di lui la frusta,
        come quando colpì Madian alla roccia di Oreb; come alzò il suo bastone sul
        mare, così l'alzerà ancora, come in Egitto.<br>
        <sup>27 </sup> In quel giorno il suo carico ti cadrà dalle spalle e il
        suo giogo dal collo; il giogo sarà scosso dalla tua forza rigogliosa.<br>
        <sup>28 </sup> L'Assiro marcia contro Aiat, attraversa Migron, depone i
        suoi bagagli a Micmas.<br>
        <sup>29 </sup> Valicano il passo, trascorrono la notte a Gheba; Rama
        trema, Ghibea di Saul è in fuga.<br>
        <sup>30 </sup> Grida forte a tutta voce, o figlia di Gallim! Tendi
        l'orecchio, o Lais! Povera Anatot!<br>
        <sup>31 </sup> Madmenà è in fuga precipitosa, gli abitanti di Ghebim
        cercano un rifugio.<br>
        <sup>32 </sup> Oggi stesso sosterà a Nob, agitando il pugno contro il
        monte della figlia di Sion, contro la collina di Gerusalemme.<br>
        <sup>33 </sup> Ecco, il Signore, DIO degli eserciti, tronca i rami in
        modo tremendo; i più alti sono tagliati, i più superbi sono atterrati.<br>
        <sup>34 </sup> Egli abbatte con il ferro il folto della foresta, e il
        Libano cade sotto i colpi del Potente.
    </p>

    <h3 class="h3">Il Messia e il suo regno</h3>

    <p class="p">
        <span class="color_of_chapter">11 </span>​<sup>1 </sup> Poi un ramo uscirà dal tronco d'Isai, un
        rampollo
        spunterà
        dalle sue radici.<br>
        <sup>2 </sup> Lo Spirito del SIGNORE riposerà su di lui: Spirito di
        saggezza e d'intelligenza, Spirito di consiglio e di forza, Spirito di
        conoscenza e di timore del SIGNORE.<br>
        <sup>3 </sup> Respirerà come profumo il timore del SIGNORE,
        non giudicherà dall'apparenza, non darà sentenze stando al sentito dire,<br>
        <sup>4 </sup> ma giudicherà i poveri con giustizia, pronuncerà sentenze
        eque per gli umili del paese. Colpirà il paese con la verga della sua
        bocca, e con il soffio delle sue labbra farà morire l'empio.<br>
        <sup>5 </sup> La giustizia sarà la cintura delle sue reni, e la fedeltà
        la cintura dei suoi fianchi.<br>
        <sup>6 </sup> Il lupo abiterà con l'agnello, e il leopardo si sdraierà
        accanto al capretto; il vitello, il leoncello e il bestiame ingrassato
        staranno assieme, e un bambino li condurrà.<br>
        <sup>7 </sup> La vacca pascolerà con l'orsa, i loro piccoli si
        sdraieranno assieme e il leone mangerà il foraggio come il bue.<br>
        <sup>8 </sup> Il lattante giocherà sul nido della vipera, e il bambino
        divezzato stenderà la mano nella buca del serpente.<br>
        <sup>9 </sup> Non si farà né male né danno su tutto il mio monte santo,
        poiché la conoscenza del SIGNORE riempirà la terra, come le acque coprono
        il fondo del mare.<br>
        <sup>10 </sup> In quel giorno verso la radice d'Isai, issata come
        vessillo dei popoli, si volgeranno premurose le nazioni, e la sua
        residenza sarà gloriosa.<br>
        <sup>11 </sup> In quel giorno il Signore stenderà una seconda volta la
        mano per riscattare il residuo del suo popolo rimasto in Assiria e in
        Egitto, a Patros e in Etiopia, a Elam, a Scinear e a Camat, e nelle isole
        del mare.<br>
        <sup>12 </sup> Egli alzerà un vessillo verso le nazioni, raccoglierà gli
        esuli d'Israele e radunerà i dispersi di Giuda dai quattro canti della
        terra.<br>
        <sup>13 </sup> La gelosia di Efraim scomparirà e gli avversari di Giuda
        saranno annientati; Efraim non invidierà più Giuda e Giuda non sarà più
        ostile a Efraim.<br>
        <sup>14 </sup> Essi piomberanno a volo sulle spalle dei Filistei a
        occidente, insieme faranno razzia tra i figli dell'oriente; metteranno le
        mani addosso a Edom e a Moab, e i figli di Ammon saranno loro sudditi.<br>
        <sup>15 </sup> Il SIGNORE metterà interamente a secco la lingua del mar
        d'Egitto; agiterà minacciosamente la mano contro il fiume e, con il suo
        soffio impetuoso, lo spartirà in sette canali; farà in modo che lo si
        passi con i sandali.<br>
        <sup>16 </sup> Ci sarà una strada per il residuo del suo popolo rimasto
        in Assiria, come ce ne fu una per Israele il giorno che uscì dal paese
        d'Egitto.
    </p>

    <h3 class="h3">Lode al Signore</h3>

    <p class="p">
        <span class="color_of_chapter">12 </span>​<sup>1 </sup> In quel giorno dirai: «Io ti lodo, SIGNORE!
        Infatti, dopo
        esserti adirato con me, la tua ira si è calmata e tu mi hai consolato.<br>
        <sup>2 </sup> Ecco, Dio è la mia salvezza; io avrò fiducia e non avrò
        paura di nulla, poiché il SIGNORE, il SIGNORE è la mia forza e il mio
        cantico; egli è stato la mia salvezza».<br>
        <sup>3 </sup> Voi attingerete con gioia l'acqua dalle fonti della
        salvezza,<br>
        <sup>4 </sup> e in quel giorno direte: «Lodate il SIGNORE, invocate il
        suo nome, fate conoscere le sue opere tra i popoli, proclamate che il suo
        nome è eccelso!<br>
        <sup>5 </sup> Salmeggiate al SIGNORE, perché ha fatto cose grandiose;
        siano esse note a tutta la terra!<br>
        <sup>6 </sup> Abitante di Sion, grida, esulta, poiché il Santo d'Israele
        è grande in mezzo a te».
    </p>

    <h3 class="h3">Profezia contro Babilonia</h3>

    <p class="p">
        <span class="color_of_chapter">13 </span>​<sup>1 </sup> Oracolo contro Babilonia, rivelato a Isaia,
        figlio di Amots.<br>
        <sup>2 </sup> Sopra un nudo monte innalzate un vessillo, chiamateli a
        gran voce, fate segno con la mano, ed entrino nelle porte dei prìncipi!<br>
        <sup>3 </sup> Io ho dato ordini a quelli che mi sono consacrati, ho
        chiamato i miei prodi, ministri della mia ira, quelli che esultano nella
        mia grandezza.<br>
        <sup>4 </sup> Si ode sui monti un rumore di gente, come quello di un
        popolo immenso; il rumore di un tumulto di regni, di nazioni radunate: il
        SIGNORE degli eserciti passa in rivista l'esercito che va a combattere.<br>
        <sup>5 </sup> Vengono da un paese lontano, dall'estremità dei
        cieli, il SIGNORE e gli strumenti della sua ira, per distruggere tutto il
        paese.<br>
        <sup>6 </sup> Urlate, poiché il giorno del SIGNORE è vicino; esso viene
        come una devastazione dell'Onnipotente.<br>
        <sup>7 </sup> Perciò tutte le mani diventano fiacche, ogni cuore d'uomo
        viene meno.<br>
        <sup>8 </sup> Sono colti da spavento, sono presi da spasimi e da doglie;
        si contorcono come donna che partorisce, si guardano l'un l'altro
        sbigottiti, le loro facce sono facce di fuoco.<br>
        <sup>9 </sup> Ecco, il giorno del SIGNORE giunge: giorno crudele,
        d'indignazione e d'ira furente, che farà della terra un deserto e ne
        distruggerà i peccatori.<br>
        <sup>10 </sup> Poiché le stelle e le costellazioni del cielo non faranno
        più brillare la loro luce; il sole si oscurerà mentre sorge, la luna non
        farà più risplendere il suo chiarore.<br>
        <sup>11 </sup> Io punirò il mondo per la sua malvagità e gli empi per la
        loro iniquità; farò cessare l'alterigia dei superbi e abbatterò
        l'arroganza dei tiranni.<br>
        <sup>12 </sup> Renderò gli uomini più rari dell'oro fino, più rari
        dell'oro di Ofir.<br>
        <sup>13 </sup> Perciò farò tremare i cieli, e la terra sarà scossa dal
        suo luogo per l'indignazione del SIGNORE degli eserciti, nel giorno della
        sua ira furente.<br>
        <sup>14 </sup> Allora, come gazzella inseguita, o come pecora che nessuno
        raccoglie, ognuno si volgerà verso il suo popolo, ognuno fuggirà al
        proprio paese.<br>
        <sup>15 </sup> Chiunque sarà trovato sarà trafitto, chiunque sarà preso
        cadrà di spada.<br>
        <sup>16 </sup> I loro bimbi saranno schiacciati davanti ai loro occhi, le
        loro case saranno saccheggiate, le loro mogli saranno violentate.<br>
        <sup>17 </sup> Ecco, io spingo contro di loro i Medi, i quali non fanno
        alcun caso dell'argento e non prendono alcun piacere nell'oro.<br>
        <sup>18 </sup> I loro archi atterreranno i giovani ed essi non avranno
        pietà del frutto del seno: l'occhio loro non risparmierà i bambini.<br>
        <sup>19 </sup> Babilonia, lo splendore dei regni, la superba bellezza dei
        Caldei, sarà come Sodoma e Gomorra quando Dio le distrusse.<br>
        <sup>20 </sup> Essa non sarà mai più abitata, di epoca in epoca nessuno
        vi si stabilirà più; l'Arabo non vi pianterà più la sua tenda, né i
        pastori vi faranno più riposare le loro greggi;<br>
        <sup>21 </sup> ma vi riposeranno le bestie del deserto e le sue case
        saranno piene di gufi; vi faranno dimora gli struzzi, le capre selvatiche
        vi balleranno.<br>
        <sup>22 </sup> Gli sciacalli ululeranno nei suoi palazzi, i cani
        selvatici nelle sue ville deliziose. Il suo tempo sta per venire, i suoi
        giorni non saranno prolungati.
    </p>

    <h3 class="h3">Gioia d'Israele dopo la sconfitta di Babilonia</h3>

    <p class="p">
        <span class="color_of_chapter">14 </span><sup>1 </sup> Il SIGNORE infatti avrà pietà di Giacobbe,
        sceglierà
        ancora Israele e li ristabilirà sul loro suolo; lo straniero si unirà a
        essi e si stringerà alla casa di Giacobbe.<br>
        <sup>2 </sup> I popoli li prenderanno e li ricondurranno al loro luogo, e
        la casa d'Israele li possederà nel paese del SIGNORE come servi e come
        serve; essi terranno prigionieri quelli che li avevano fatti prigionieri e
        domineranno sui loro oppressori.<br>
        <sup>3 </sup> Il giorno che il SIGNORE ti avrà dato riposo dal tuo
        affanno, dalle tue agitazioni e dalla dura schiavitù alla quale eri stato
        assoggettato, tu pronuncerai questo canto sul re di Babilonia e dirai:<br>
        <sup>4 </sup> «Come! Il tiranno è finito? È finito il tormento?<br>
        <sup>5 </sup> Il SIGNORE ha spezzato il bastone degli empi, lo scettro
        dei despoti.<br>
        <sup>6 </sup> Colui che furiosamente percuoteva i popoli con colpi senza
        tregua, colui che dominava rabbiosamente sulle nazioni, è inseguito senza
        misericordia.<br>
        <sup>7 </sup> Tutta la terra è in riposo, è tranquilla, la gente manda
        grida di gioia.<br>
        <sup>8 </sup> Perfino i cipressi e i cedri del Libano si rallegrano a
        motivo di te. "Da quando tu sei atterrato", essi dicono, "il boscaiolo non
        sale più contro di noi".<br>
        <sup>9 </sup> Il soggiorno dei morti, laggiù, si agita per
        te, per venire a incontrarti al tuo arrivo; esso sveglia per te le ombre,
        tutti i prìncipi della terra; fa alzare dai loro troni tutti i re delle
        nazioni.<br>
        <sup>10 </sup> Tutti prendono la parola e ti dicono: "Anche tu dunque sei
        diventato debole come noi? Anche tu sei divenuto dunque simile a noi?"<br>
        <sup>11 </sup> Il tuo fasto e il suono dei tuoi saltèri sono stati fatti
        scendere nel soggiorno dei morti; sotto di te sta un letto di vermi, e i
        vermi sono la tua coperta.<br>
        <sup>12 </sup> Come mai sei caduto dal cielo, astro mattutino, figlio
        dell'aurora? Come mai sei atterrato, tu che calpestavi le nazioni?<br>
        <sup>13 </sup> Tu dicevi in cuor tuo: "Io salirò in cielo, innalzerò il
        mio trono al di sopra delle stelle di Dio; mi siederò sul monte
        dell'assemblea, nella parte estrema del settentrione;<br>
        <sup>14 </sup> salirò sulle sommità delle nubi, sarò simile
        all'Altissimo".<br>
        <sup>15 </sup> Invece ti hanno fatto discendere nel soggiorno dei morti,
        nelle profondità della fossa!<br>
        <sup>16 </sup> Coloro che ti vedono fissano in te lo sguardo, ti
        esaminano attentamente e dicono: "È questo l'uomo che faceva tremare la
        terra, che agitava i regni,<br>
        <sup>17 </sup> che riduceva il mondo in un deserto, ne distruggeva le
        città e non rimandava mai liberi a casa i suoi prigionieri?"<br>
        <sup>18 </sup> Tutti i re delle nazioni, tutti quanti riposano gloriosi,
        ciascuno nella propria casa;<br>
        <sup>19 </sup> ma tu sei stato gettato lontano dalla tua tomba come un
        rampollo abominevole coperto di uccisi trafitti con la spada, calati sotto
        i sassi della fossa, come un cadavere calpestato.<br>
        <sup>20 </sup> Tu non sarai riunito a loro nella sepoltura, perché hai
        distrutto il tuo paese, hai ucciso il tuo popolo; della razza dei
        malfattori non si parlerà mai più.<br>
        <sup>21 </sup> Preparate il massacro dei suoi figli, a causa
        dell'iniquità dei loro padri! Che non si rialzino più a conquistare la
        terra, a riempire il mondo di città!<br>
        <sup>22 </sup> Io sorgerò contro di loro», dice il SIGNORE degli
        eserciti; «sterminerò di Babilonia il nome, i superstiti, la razza e la
        discendenza», dice il SIGNORE.<br>
        <sup>23 </sup> «Ne farò dominio del porcospino, un luogo di paludi, la
        spazzerò con la scopa della distruzione», dice il SIGNORE degli eserciti.
    </p>

    <h3 class="h3">Profezia contro l'Assiria</h3>

    <p class="p">
        <sup>24 </sup> Il SIGNORE degli eserciti l'ha giurato, dicendo: «In
        verità, come io penso, così sarà; come ho deciso, così avverrà.<br>
        <sup>25 </sup> Frantumerò l'Assiro nel mio paese, lo calpesterò sui miei
        monti; allora il suo giogo sarà tolto da essi e il suo carico sarà tolto
        dalle loro spalle».<br>
        <sup>26 </sup> Questo è il piano deciso contro tutta la terra; questa è
        la mano stesa contro tutte le nazioni.<br>
        <sup>27 </sup> Il SIGNORE degli eserciti ha fatto questo piano; chi potrà
        frustrarlo? La sua mano è stesa; chi gliela farà ritirare?
    </p>

    <h3 class="h3">Profezia contro i Filistei</h3>

    <p class="p">
        <sup>28 </sup> L'anno della morte di Acaz fu pronunciata questa profezia:<br>
        <sup>29 </sup> «Non ti rallegrare, o Filistia tutta quanta, perché la
        verga che ti colpiva è spezzata. Poiché dalla radice del serpente uscirà
        una vipera e il suo frutto sarà un drago volante.<br>
        <sup>30 </sup> I più poveri avranno di che pascersi e i bisognosi
        riposeranno al sicuro; ma io farò morire di fame la tua radice e quel che
        rimarrà di te sarà ucciso.<br>
        <sup>31 </sup> Urla, o porta! Grida, o città! Trema, o Filistia tutta
        quanta! Poiché dal nord viene un fumo e nessuno si sbanda dalla sua
        schiera».<br>
        <sup>32 </sup> Che cosa si risponderà ai messaggeri di questa nazione?
        «Che il SIGNORE ha fondato Sion e che in essa gli afflitti del suo popolo
        trovano rifugio».
    </p>

    <h3 class="h3">Profezia contro Moab</h3>

    <p class="p">
        <span class="color_of_chapter">15 </span><sup>1 </sup> Oracolo su Moab. Sì, nella notte in cui è
        devastata,
        Ar-Moab perisce! Sì, nella notte in cui è devastata, Chir-Moab perisce!<br>
        <sup>2 </sup> Si sale al tempio e a Dibon, sugli alti luoghi, per
        piangere; Moab urla su Nebo e su Medeba: tutte le teste sono rase, tutte
        le barbe sono tagliate.<br>
        <sup>3 </sup> Per le strade tutti indossano sacchi, sui tetti e per le
        piazze ognuno urla, piangendo a dirotto.<br>
        <sup>4 </sup> Chesbon ed Eleale gridano; la loro voce si ode fino a Iaas;
        perciò i guerrieri di Moab si lamentano, il loro cuore trema.<br>
        <sup>5 </sup> Il mio cuore geme per Moab, i cui fuggiaschi sono già a
        Soar, a Eglat-Selisia; perché fanno, piangendo, la salita di Luit e
        mandano grida d'angoscia sulla via di Coronaim;<br>
        <sup>6 </sup> perché le acque di Nimrim sono un deserto, l'erba è
        seccata, l'erba minuta è scomparsa, non c'è più verdura;<br>
        <sup>7 </sup> perciò le ricchezze che hanno accumulate, le provviste che
        hanno fatte, essi le trasportano oltre il torrente dei salici.<br>
        <sup>8 </sup> Le grida fanno il giro dei confini di Moab, il suo urlo
        rintrona fino a Eglaim, il suo urlo rintrona fino a Beer-Elim.<br>
        <sup>9 </sup> Le acque di Dimon sono piene di sangue, ma infliggerò a
        Dimon nuovi guai: un leone contro gli scampati di Moab e contro quel che
        resta del paese.
    </p>

    <h3 class="h3">Angoscia di Moab</h3>

    <p class="p">
        <span class="color_of_chapter">16 </span>​<sup>1 </sup> Mandate gli agnelli per il dominatore del
        paese,
        mandateli
        da Sela, per la via del deserto, al monte della figlia di Sion!<br>
        <sup>2 </sup> Come uccelli che fuggono, come una nidiata dispersa, così
        saranno le figlie di Moab ai guadi dell'Arnon.<br>
        <sup>3 </sup> Consigliaci, fa' giustizia! In pieno mezzogiorno, stendi su
        di noi l'ombra tua densa come la notte, nascondi gli esuli, non tradire i
        fuggiaschi;<br>
        <sup>4 </sup> lascia abitare presso di te gli esuli di Moab, sii tu per
        loro un rifugio contro il devastatore! L'oppressione infatti è finita, la
        devastazione è cessata, gli invasori sono scomparsi dal paese.<br>
        <sup>5 </sup> Il trono è stabilito fermamente sulla clemenza e sul trono
        sta seduto fedelmente, nella tenda di Davide, un giudice amico del diritto
        e pronto a fare giustizia.<br>
        <sup>6 </sup> Noi conosciamo l'orgoglio di Moab, l'orgogliosissima, la
        sua alterigia, la sua superbia, la sua arroganza, il suo vantarsi senza
        fondamento!<br>
        <sup>7 </sup> Perciò gema Moab per Moab, tutti gemano! Rimpiangete,
        costernati, i grappoli d'uva di Chir-Areset!<br>
        <sup>8 </sup> Poiché le campagne di Chesbon languono; languono i vigneti
        di Sibma, le cui viti scelte, che inebriavano i padroni delle nazioni,
        arrivavano fino a Iazer, erravano per il deserto, e avevano propaggini che
        si espandevano lontano e attraversavano il mare.<br>
        <sup>9 </sup> Piango, perciò, come piange Iazer, i vigneti di Sibma; io
        vi inondo con le mie lacrime, o Chesbon, o Eleale! Poiché sui vostri
        frutti d'estate e sulla vostra mietitura si è abbattuto un grido di
        guerra.<br>
        <sup>10 </sup> La gioia, l'esultanza sono scomparse dalla fertile
        campagna; nelle vigne non ci sono più canti, né grida di gioia. Il
        vendemmiatore non pigia più l'uva nei tini; io ho fatto cessare il grido
        di gioia della vendemmia.<br>
        <sup>11 </sup> Perciò le mie viscere fremono per Moab come un'arpa e geme
        il mio cuore per Chir-Eres.<br>
        <sup>12 </sup> Quando Moab si presenterà, quando si affaticherà sull'alto
        luogo ed entrerà nel suo santuario a pregare, esso nulla otterrà.<br>
        <sup>13 </sup> Questa è la parola che il SIGNORE già da lungo tempo
        pronunciò contro Moab.<br>
        <sup>14 </sup> Ora il SIGNORE parla e dice: «Fra tre anni, contati come
        quelli di un operaio, la gloria di Moab cadrà in disprezzo, nonostante i
        suoi numerosi abitanti; e ciò che ne resterà sarà poca, pochissima cosa,
        senza forza».
    </p>

    <h3 class="h3">Profezia contro la Siria</h3>

    <p class="p">
        <span class="color_of_chapter">17 </span>​<sup>1 </sup> Oracolo contro Damasco. «Ecco, Damasco è tolto
        dal numero
        delle città e non sarà più che un ammasso di rovine.<br>
        <sup>2 </sup> Le città di Aroer sono abbandonate; sono
        lasciate alle mandrie che vi si riposano, e nessuno le spaventa.<br>
        <sup>3 </sup> Non ci sarà più fortezza in Efraim né reame in Damasco; del
        residuo di Siria avverrà ciò che è avvenuto della gloria dei figli
        d'Israele», dice il SIGNORE degli eserciti.<br>
        <sup>4 </sup> «In quel giorno la gloria di Giacobbe sarà diminuita e il
        grasso del suo corpo dimagrirà.<br>
        <sup>5 </sup> Avverrà come quando il mietitore raccoglie il grano e con
        il braccio falcia le spighe; avverrà come quando si raccolgono le spighe
        nella valle di Refaim.<br>
        <sup>6 </sup> Vi rimarrà qualcosa da spigolare, come quando si scuote
        l'olivo: restano due o tre olive nelle cime più alte, quattro o cinque nei
        rami più carichi», dice il SIGNORE, Dio d'Israele.<br>
        <sup>7 </sup> In quel giorno l'uomo volgerà lo sguardo verso il suo
        Creatore e i suoi occhi guarderanno al Santo d'Israele;<br>
        <sup>8 </sup> non volgerà più lo sguardo verso gli altari, opera delle
        sue mani; non guarderà più a ciò che le sue dita hanno fatto, agli idoli
        di Astarte e alle colonne solari.<br>
        <sup>9 </sup> In quel giorno le sue fortezze saranno abbandonate, come le
        foreste e le sommità dei monti furono abbandonate all'avvicinarsi dei
        figli d'Israele: sarà una desolazione.<br>
        <sup>10 </sup> Poiché hai dimenticato il Dio della tua salvezza e non ti
        sei ricordato della Rocca della tua forza, ti sei fatto piantagioni
        piacevoli e hai piantato tralci stranieri.<br>
        <sup>11 </sup> Il giorno che li piantasti li circondasti di una siepe e
        ben presto facesti fiorire le tue piante, ma la raccolta ti sfugge nel
        giorno dell'angoscia, del disperato dolore.<br>
        <sup>12 </sup> Oh, che rumore di popoli numerosi! Muggono come muggono i
        mari. Che tumulto di nazioni!<br>
        <sup>13 </sup> Le nazioni rumoreggiano come rumoreggiano le grandi acque.
        Ma egli le minaccia ed esse fuggono lontano, cacciate, come la pula dei
        monti dal vento, come un turbine di polvere dall'uragano.<br>
        <sup>14 </sup> Alla sera, ecco il terrore; prima del mattino, non sono
        più. Ecco la fine di quanti ci spogliano, ecco la sorte di chi ci
        saccheggia!
    </p>

    <h3 class="h3">Il disastro degli Assiri annunciato all'Etiopia</h3>

    <p class="p">
        <span class="color_of_chapter">18 </span>​<sup>1 </sup> Oh, paese dalle ali strepitanti oltre i fiumi
        dell'Etiopia,<br>
        <sup>2 </sup> che invia messaggeri per mare in navicelle di papiro,
        voganti a pelo d'acqua! Andate, veloci messggeri, verso la nazione
        dall'alta statura e dalla pelle lucida, verso il popolo temuto fin nelle
        regioni lontane, nazione potente che calpesta tutto, il cui paese è
        solcato da fiumi!<br>
        <sup>3 </sup> Voi tutti, abitanti del mondo, voi tutti che abitate sulla
        terra, quando il vessillo sarà issato sui monti, guardate! Quando la
        tromba suonerà, ascoltate!<br>
        <sup>4 </sup> Poiché così mi ha detto il SIGNORE: «Io me ne starò
        tranquillo e guarderò dal mio posto, come un calore sereno alla luce del
        sole, come una nube di rugiada nel calore della mietitura».<br>
        <sup>5 </sup> Ma prima della mietitura, quando la fioritura sarà passata
        e il fiore sarà divenuto grappolo formato, egli taglierà i tralci con il
        coltello, taglierà e reciderà i pampini.<br>
        <sup>6 </sup> Gli Assiri saranno tutti assieme abbandonati agli uccelli
        rapaci dei monti e alle bestie della terra: gli uccelli rapaci passeranno
        l'estate sui loro cadaveri e le bestie della terra vi passeranno
        l'inverno.<br>
        <sup>7 </sup> In quel tempo, offerte saranno portate al SIGNORE degli
        eserciti dalla nazione dall'alta statura e dalla pelle lucida, dal popolo
        temuto fin nelle regioni lontane, dalla nazione potente che calpesta
        tutto, il cui paese è solcato da fiumi: saranno portate al luogo dov'è il
        nome del SIGNORE degli eserciti, sul monte Sion.
    </p>

    <h3 class="h3">Profezia contro l'Egitto</h3>

    <p class="p">
        <span class="color_of_chapter">19 </span>​<sup>1 </sup> Oracolo sull'Egitto. Ecco, il SIGNORE cavalca
        una nuvola
        leggera ed entra in Egitto; gli idoli d'Egitto tremano davanti a lui e
        all'Egitto si scioglie il cuore nel petto.<br>
        <sup>2 </sup> «Io inciterò Egiziani contro Egiziani, combatteranno il
        fratello contro il fratello, il vicino contro il vicino, città contro
        città, regno contro regno.<br>
        <sup>3 </sup> Lo spirito che anima l'Egitto svanirà, io renderò vani i
        suoi disegni; quelli consulteranno gli idoli, gli incantatori, gli
        evocatori di spiriti e gli indovini.<br>
        <sup>4 </sup> Io darò l'Egitto in mano a un signore duro, un re crudele
        dominerà su di lui», dice il Signore, DIO degli eserciti.<br>
        <sup>5 </sup> Le acque verranno meno al mare, il fiume diverrà secco,
        arido;<br>
        <sup>6 </sup> i ruscelli diventeranno infetti, i canali d'Egitto
        scemeranno e resteranno asciutti, le canne e i giunchi deperiranno.<br>
        <sup>7 </sup> Le praterie lungo il Nilo e alla foce del Nilo, tutti i
        seminati presso il Nilo seccheranno, diverranno brulli, spariranno.<br>
        <sup>8 </sup> I pescatori gemeranno, tutti quelli che gettano l'amo nel
        Nilo saranno in lutto; quelli che stendono le reti sulle acque
        languiranno.<br>
        <sup>9 </sup> Coloro che lavorano il lino pettinato e i tessitori di
        cotone saranno confusi.<br>
        <sup>10 </sup> Le colonne del paese saranno infrante, tutti quelli che
        vivono di un salario saranno nella tristezza.<br>
        <sup>11 </sup> I prìncipi di Soan non sono che degli stolti; i più saggi
        tra i consiglieri del faraone danno dei consigli insensati. Come potete
        mai dire al faraone: «Io sono figlio dei saggi, figlio degli antichi re?»<br>
        <sup>12 </sup> Dove sono i tuoi saggi? Te lo annuncino essi e lo
        riconoscano essi stessi ciò che il SIGNORE degli eserciti ha deciso contro
        l'Egitto!<br>
        <sup>13 </sup> I prìncipi di Soan sono diventati stolti, i prìncipi di
        Nof s'ingannano; hanno traviato l'Egitto, essi, la pietra angolare delle
        sue tribù.<br>
        <sup>14 </sup> Il SIGNORE ha messo in loro uno spirito di vertigine ed
        essi fanno barcollare l'Egitto in ogni sua impresa, come l'ubriaco, che
        barcolla vomitando.<br>
        <sup>15 </sup> Nulla gioverà all'Egitto di ciò che potranno fare il capo
        o la coda, la palma o il giunco.<br>
        <sup>16 </sup> In quel giorno l'Egitto sarà come le donne: tremerà, sarà
        spaventato, vedendo la mano del SIGNORE degli eserciti che si agita, che
        si agita minacciosa contro di lui.<br>
        <sup>17 </sup> Il paese di Giuda sarà il terrore dell'Egitto; tutte le
        volte che gli verrà menzionato, ne sarà spaventato a causa della decisione
        presa contro di lui dal SIGNORE degli eserciti.<br>
        <sup>18 </sup> In quel giorno vi saranno nel paese d'Egitto cinque città
        che parleranno la lingua di Canaan e che giureranno per il SIGNORE degli
        eserciti; una di esse si chiamerà: «Città del sole».<br>
        <sup>19 </sup> In quel giorno, in mezzo al paese d'Egitto, ci sarà un
        altare eretto al SIGNORE, e presso la frontiera una colonna consacrata al
        SIGNORE.<br>
        <sup>20 </sup> Sarà per il SIGNORE degli eserciti un segno e una
        testimonianza nel paese d'Egitto; quando essi grideranno al SIGNORE a
        motivo dei loro oppressori, egli manderà loro un salvatore e un difensore
        a liberarli.<br>
        <sup>21 </sup> Il SIGNORE si farà conoscere all'Egitto e gli Egiziani, in
        quel giorno, conosceranno il SIGNORE, gli offriranno un culto con
        sacrifici e offerte, faranno voti al SIGNORE e li adempiranno.<br>
        <sup>22 </sup> Così il SIGNORE colpirà gli Egiziani: li colpirà e li
        guarirà; essi si convertiranno al SIGNORE, che si arrenderà alle loro
        suppliche e li guarirà.<br>
        <sup>23 </sup> In quel giorno ci sarà una strada dall'Egitto in Assiria;
        gli Assiri andranno in Egitto e gli Egiziani in Assiria; gli Egiziani
        serviranno il SIGNORE con gli Assiri.<br>
        <sup>24 </sup> In quel giorno Israele sarà terzo con l'Egitto e con
        l'Assiria, e tutti e tre saranno una benedizione in mezzo alla terra.<br>
        <sup>25 </sup> Il SIGNORE degli eserciti li benedirà,
        dicendo: «Benedetti siano l'Egitto, mio popolo, l'Assiria, opera delle mie
        mani, e Israele, mia eredità!»
    </p>

    <h3 class="h3">Gli Egiziani e gli Etiopi, schiavi del re d'Assiria</h3>

    <p class="p">
        <span class="color_of_chapter">20 </span>​<sup>1 </sup> L'anno in cui Tartan, mandato da Sargon, re
        d'Assiria, marciò contro Asdod, la cinse d'assedio e la prese, <sup>2 </sup> in
        quel tempo, il SIGNORE parlò per mezzo d'Isaia, figlio di Amots, e gli
        disse: «Va', sciogliti il sacco dai fianchi e togliti i calzari dai
        piedi». Questi fece così e camminò seminudo e scalzo.<br>
        <sup>3 </sup> Il SIGNORE disse: «Come il mio servo Isaia è andato
        seminudo e scalzo, segno e presagio, per tre anni, contro l'Egitto e
        contro l'Etiopia, <sup>4 </sup> così il re d'Assiria condurrà via i
        prigionieri dall'Egitto e i deportati dall'Etiopia, giovani e vecchi,
        seminudi e scalzi, con le natiche scoperte, a vergogna dell'Egitto.<br>
        <sup>5 </sup> Quelli saranno costernati e confusi a causa dell'Etiopia,
        in cui avevano riposto la loro speranza, e a causa dell'Egitto, di cui si
        vantavano. <sup>6 </sup> Gli abitanti di questa costa diranno in quel
        giorno: «Ecco a che è ridotto il paese in cui speravamo, al quale avevamo
        ricorso in cerca d'aiuto, per essere liberati dal re d'Assiria! Ora noi
        come faremo a scampare?»
    </p>

    <h3 class="h3">La caduta di Babilonia</h3>

    <p class="p">
        <span class="color_of_chapter">21 </span>​<sup>1 </sup> Oracolo contro il deserto marittimo. Come gli
        uragani,
        quando si scatenano, nella regione meridionale, egli viene dal deserto, da
        un paese spaventoso.<br>
        <sup>2 </sup> Una visione terribile mi è stata data: il perfido agisce
        con perfidia, il devastatore devasta. Sali, Elam! Metti l'assedio, Media!
        Io faccio cessare ogni gemito.<br>
        <sup>3 </sup> Perciò i miei fianchi sono pieni di dolori; delle doglie mi
        hanno colto, come le doglie di una partoriente. Io mi contorco per quello
        che sento, sono spaventato da ciò che vedo.<br>
        <sup>4 </sup> Il mio cuore si smarrisce, il terrore s'impossessa di me;
        la sera, alla quale anelavo, è diventata per me uno spavento.<br>
        <sup>5 </sup> Si prepara la mensa, vegliano le guardie, si mangia, si
        beve. In piedi, o capi! Ungete lo scudo!<br>
        <sup>6 </sup> Poiché così mi ha parlato il Signore: «Va', metti una
        sentinella; che essa annunci quanto vedrà!<br>
        <sup>7 </sup> Vedrà carri, cavalieri a due a due, truppa a dorso d'asini,
        truppa a dorso di cammelli; osservi, osservi attentamente».<br>
        <sup>8 </sup> Poi la vedetta gridò: «Signore, di giorno io sto sempre
        sulla torre di vedetta e tutte le notti sono in piedi nel mio posto di
        guardia.<br>
        <sup>9 </sup> Ed ecco venire un carro con un uomo e due cavalli. Quello
        gridava: "Caduta, caduta è Babilonia! E tutte le immagini scolpite dei
        suoi dèi sono frantumate al suolo"».<br>
        <sup>10 </sup> Popolo mio, che sei trebbiato come il grano della mia aia,
        ciò che ho udito dal SIGNORE degli eserciti, dal Dio d'Israele, io te l'ho
        annunciato!
    </p>

    <h3 class="h3">Profezia contro Edom e l'Arabia</h3>

    <p class="p">
        <sup>11 </sup> Oracolo contro Duma. Mi si grida da Seir: «Sentinella, a
        che punto è la notte? Sentinella, a che punto è la notte?»<br>
        <sup>12 </sup> La sentinella risponde: «Viene la mattina, e viene anche
        la notte. Se volete interrogare, interrogate pure; tornate un'altra
        volta».<br>
        <sup>13 </sup> Oracolo contro l'Arabia. Passerete la notte nelle foreste,
        in Arabia, o carovane dei Dedaniti!<br>
        <sup>14 </sup> Venite incontro all'assetato con acqua, o abitanti del
        paese di Tema; portate pane ai fuggiaschi.<br>
        <sup>15 </sup> Poiché essi fuggono davanti alle spade, davanti alla spada
        sguainata, davanti all'arco teso, davanti al furore della battaglia.<br>
        <sup>16 </sup> Poiché così mi ha parlato il Signore: «Fra un anno,
        contato come quello di un operaio, tutta la gloria di Chedar sarà svanita;<br>
        <sup>17 </sup> ciò che resterà del numero dei valorosi arcieri di Chedar
        sarà poca cosa»; poiché il SIGNORE, Dio d'Israele, l'ha detto.
    </p>

    <h3 class="h3">Profezia contro Gerusalemme</h3>

    <p class="p">
        <span class="color_of_chapter">22 </span><sup>1 </sup> Oracolo contro la Valle della Visione. Che hai
        tu,
        dunque,
        che sei tutta quanta salita sui tetti,<br>
        <sup>2 </sup> o città piena di clamori, città di tumulti, città piena di
        gaiezza? I tuoi uccisi non sono uccisi di spada né morti in battaglia.<br>
        <sup>3 </sup> Tutti i tuoi capi fuggono assieme, sono fatti prigionieri
        senza che l'arco sia stato tirato; tutti quelli dei tuoi che sono trovati
        sono fatti prigionieri, benché fuggiti lontano.<br>
        <sup>4 </sup> Perciò dico: «Distogliete da me lo sguardo, io
        voglio piangere amaramente; non insistete a volermi consolare del disastro
        della figlia del mio popolo!»<br>
        <sup>5 </sup> È infatti un giorno di tumulto, di calpestio, di
        perplessità, il giorno del Signore, DIO degli eserciti, nella Valle delle
        Visioni. Si abbattono le mura, il grido d'angoscia giunge fino ai monti.<br>
        <sup>6 </sup> Elam porta la faretra con delle truppe sui carri e dei
        cavalieri; Chir snuda lo scudo.<br>
        <sup>7 </sup> Le tue più belle valli sono piene di carri, i cavalieri
        prendono posizione davanti alle tue porte.<br>
        <sup>8 </sup> Il velo è strappato a Giuda; in quel giorno, ecco che
        volgete lo sguardo all'arsenale della casa della Foresta,<br>
        <sup>9 </sup> osservate che le brecce della città di Davide sono numerose
        e raccogliete le acque del serbatoio di sotto;<br>
        <sup>10 </sup> contate le case di Gerusalemme e demolite le case per
        fortificare le mura;<br>
        <sup>11 </sup> fate un bacino fra le due mura per le acque del serbatoio
        antico, ma non volgete lo sguardo a colui che ha fatto queste cose e non
        vedete colui che da lungo tempo le ha preparate.<br>
        <sup>12 </sup> Il Signore, DIO degli eserciti, vi chiama in questo giorno
        a piangere, a fare lamento, a radervi il capo, a indossare il sacco,<br>
        <sup>13 </sup> ed ecco che tutto è gioia, tutto è festa! Si ammazzano
        buoi, si scannano pecore, si mangia carne, si beve vino. «Mangiamo e
        beviamo, poiché domani morremo!»<br>
        <sup>14 </sup> Ma il SIGNORE degli eserciti me l'ha rivelato chiaramente:
        «No, questa iniquità non la potrete espiare che con la vostra morte», dice
        il Signore, DIO degli eserciti.<br>
        <sup>15 </sup> Così parla il Signore, DIO degli eserciti: «Va' a trovare
        questo cortigiano, Sebna, prefetto del palazzo, e digli:<br>
        <sup>16 </sup> "Che hai tu qui, e chi hai tu qui, che ti sei fatto
        scavare qui un sepolcro? Scavarsi un sepolcro in alto!… Lavorarsi una
        dimora nella roccia!…<br>
        <sup>17 </sup> Ecco, il SIGNORE ti lancerà via con braccio vigoroso, farà
        di te un gomitolo,<br>
        <sup>18 </sup> ti farà rotolare, rotolare, come una palla sopra una
        spaziosa pianura. Laggiù morirai, laggiù saranno i tuoi carri superbi, o
        vergogna della casa del tuo signore!<br>
        <sup>19 </sup> Io ti scaccerò dal tuo ufficio e tu sarai buttato giù dal
        tuo posto!<br>
        <sup>20 </sup> In quel giorno io chiamerò il mio servo Eliachim, figlio
        di Chilchia;<br>
        <sup>21 </sup> lo vestirò della tua tunica, gli allaccerò la tua cintura,
        rimetterò la tua autorità nelle sue mani; egli sarà un padre per gli
        abitanti di Gerusalemme e per la casa di Giuda.<br>
        <sup>22 </sup> Metterò sulla sua spalla la chiave della casa di Davide;
        egli aprirà, e nessuno chiuderà; egli chiuderà, e nessuno aprirà.<br>
        <sup>23 </sup> Lo pianterò come un chiodo in un luogo solido; egli
        diverrà un trono di gloria per la casa di suo padre.<br>
        <sup>24 </sup> A lui sarà sospesa tutta la gloria della casa di suo
        padre, i suoi rampolli nobili e ignobili, tutti i vasi più piccoli, dalle
        coppe alle bottiglie"».<br>
        <sup>25 </sup> «In quel giorno», dice il SIGNORE degli eserciti, «il
        chiodo piantato in luogo solido sarà tolto, sarà strappato, cadrà; tutto
        ciò che vi era appeso sarà distrutto», poiché il SIGNORE l'ha detto.
    </p>

    <h3 class="h3">Profezia contro Tiro</h3>

    <p class="p">
        <span class="color_of_chapter">23 </span><sup>1 </sup> Oracolo contro Tiro. Urlate, o navi di Tarsis!
        Essa
        infatti è distrutta; non più case! Non c'è più nessuno che entri in essa!
        Dalla terra di Chittim è giunta loro la notizia.<br>
        <sup>2 </sup> Siate pieni di stupore, o abitanti della costa, che i
        mercanti di Sidone, solcando il mare, affollavano!<br>
        <sup>3 </sup> Attraverso le grandi acque, il grano del Nilo, il raccolto
        del fiume, era la sua rendita; essa era il mercato delle nazioni.<br>
        <sup>4 </sup> Vergognati, o Sidone! Poiché così parla il mare, la
        fortezza del mare: «Io non sono stata in doglie e non ho partorito, non ho
        nutrito giovani, non ho allevato vergini».<br>
        <sup>5 </sup> Quando la notizia giungerà in Egitto, tutti
        saranno addolorati a sentire le notizie di Tiro.<br>
        <sup>6 </sup> Passate a Tarsis, urlate, o abitanti della costa!<br>
        <sup>7 </sup> È questa la vostra città sempre gaia, la cui origine data
        dai giorni antichi? I suoi piedi la portavano in terre lontane a
        soggiornarvi.<br>
        <sup>8 </sup> Chi mai ha decretato questo contro Tiro, la dispensatrice
        di corone, i cui mercanti erano prìncipi, i cui negozianti erano dei
        nobili della terra?<br>
        <sup>9 </sup> L'ha decretato il SIGNORE degli eserciti, per offuscare
        l'orgoglio di ogni splendore, per avvilire tutti i grandi della terra.<br>
        <sup>10 </sup> Percorri liberamente il tuo paese, come fa il Nilo, figlia
        di Tarsis! Non c'è più giogo!<br>
        <sup>11 </sup> Il SIGNORE ha steso la sua mano sul mare, ha fatto tremare
        i regni, ha ordinato riguardo a Canaan che siano distrutte le sue fortezze<br>
        <sup>12 </sup> e ha detto: «Tu non continuerai più a far festa, o figlia
        di Sidone, vergine disonorata! Àlzati, passa nel paese di Chittim! Neppure
        là troverai riposo».<br>
        <sup>13 </sup> Ecco il paese dei Caldei, di questo popolo che già non
        esisteva, il paese che l'Assiro assegnò a questi abitatori del deserto.
        Essi innalzano le loro torri d'assedio, distruggono i palazzi di Tiro, ne
        fanno un monte di rovine.<br>
        <sup>14 </sup> Urlate, o navi di Tarsis, perché la vostra fortezza è
        distrutta.<br>
        <sup>15 </sup> In quel giorno Tiro cadrà nell'oblio per settant'anni, per
        la durata della vita di un re. Dopo settant'anni, avverrà di Tiro ciò che
        dice la canzone della prostituta:<br>
        <sup>16 </sup> «Prendi la cetra, va' attorno per la città, o prostituta
        dimenticata; suona bene, moltiplica i canti, perché qualcuno si ricordi di
        te».<br>
        <sup>17 </sup> Dopo settant'anni, il SIGNORE visiterà Tiro ed essa
        tornerà ai suoi guadagni; si prostituirà con tutti i regni del mondo sulla
        faccia della terra.<br>
        <sup>18 </sup> Ma i suoi guadagni e i suoi salari impuri saranno
        consacrati al SIGNORE; non saranno accumulati né riposti, poiché i suoi
        guadagni andranno a quelli che stanno in presenza del SIGNORE, perché
        mangino, si sazino e si vestano d'abiti sontuosi.
    </p>

    <h3 class="h3">Il mondo giudicato</h3>

    <p class="p">
        <span class="color_of_chapter">24 </span>​<sup>1 </sup> Ecco, il SIGNORE vuota la terra e la rende
        deserta; ne
        sconvolge la faccia e ne disperde gli abitanti.<br>
        <sup>2 </sup> Avverrà al sacerdote lo stesso che al popolo, al padrone lo
        stesso che al suo servo, alla padrona lo stesso che alla serva, a chi
        vende lo stesso che a chi compra, a chi presta lo stesso che a chi prende
        in prestito, al creditore lo stesso che al debitore.<br>
        <sup>3 </sup> La terra sarà del tutto vuotata, sarà del tutto abbandonata
        al saccheggio, poiché il SIGNORE ha pronunciato questa parola.<br>
        <sup>4 </sup> La terra è in lutto, è spossata, il mondo langue, è
        spossato, gli altolocati fra il popolo della terra languono.<br>
        <sup>5 </sup> La terra è profanata dai suoi abitanti, perché essi hanno
        trasgredito le leggi, hanno violato il comandamento, hanno rotto il patto
        eterno.<br>
        <sup>6 </sup> Perciò una maledizione ha divorato la terra e i suoi
        abitanti ne portano la pena; perciò gli abitanti della terra sono
        consumati e poca è la gente che ne è rimasta.<br>
        <sup>7 </sup> Il mosto è in lutto, la vigna langue, tutti quelli che
        avevano la gioia nel cuore sospirano.<br>
        <sup>8 </sup> L'allegria dei tamburelli è cessata, il chiasso della gente
        in festa è finito, il suono allegro dell'arpa è cessato.<br>
        <sup>9 </sup> Non si beve più vino in mezzo ai canti, la bevanda alcolica
        è amara ai bevitori.<br>
        <sup>10 </sup> La città deserta è in rovina; ogni casa è serrata, nessuno
        più vi entra.<br>
        <sup>11 </sup> Per le strade si odono lamenti, perché non c'è
        vino; ogni gioia è tramontata, l'allegrezza è andata via dal paese.<br>
        <sup>12 </sup> Nella città non resta che la desolazione e la porta
        sfondata cade in rovina.<br>
        <sup>13 </sup> Poiché avviene in mezzo alla terra, fra i popoli, ciò che
        avviene quando si scuotono gli olivi, quando si racimola dopo la
        vendemmia.<br>
        <sup>14 </sup> I superstiti alzano la voce, mandano grida di gioia,
        acclamano dal mare la maestà del SIGNORE.<br>
        <sup>15 </sup> Glorificate dunque il SIGNORE nelle regioni dell'aurora,
        glorificate il nome del SIGNORE, Dio d'Israele, nelle isole del mare!<br>
        <sup>16 </sup> Dall'estremità della terra udiamo cantare: «Gloria al
        Giusto!» Ma io dico: «Ahimè! Ahimè! Guai a me!» I perfidi agiscono
        perfidamente, sì, i perfidi raddoppiano di perfidia.<br>
        <sup>17 </sup> Spavento, fossa, laccio ti sovrastano, o abitante della
        terra!<br>
        <sup>18 </sup> Avverrà che chi fuggirà davanti alle grida di spavento
        cadrà nella fossa; chi risalirà dalla fossa resterà preso nel laccio.
        Poiché si apriranno dall'alto le cateratte e le fondamenta della terra
        tremeranno.<br>
        <sup>19 </sup> La terra si schianterà tutta: la terra si screpolerà
        interamente, la terra tremerà, traballerà.<br>
        <sup>20 </sup> La terra barcollerà come un ubriaco, vacillerà come una
        capanna. Il suo peccato grava su di lei; essa cade e non si rialzerà mai
        più.<br>
        <sup>21 </sup> In quel giorno il SIGNORE punirà nei luoghi eccelsi
        l'esercito di lassù, e giù sulla terra i re della terra;<br>
        <sup>22 </sup> saranno riuniti assieme, come si fa dei prigionieri nel
        carcere sotterraneo; saranno rinchiusi nella prigione e dopo molti giorni
        saranno puniti.<br>
        <sup>23 </sup> La luna sarà coperta di rossore e il sole di vergogna;
        poiché il SIGNORE degli eserciti regnerà sul monte Sion e in Gerusalemme,
        fulgido di gloria in presenza dei suoi anziani.
    </p>

    <h3 class="h3">Lode al Signore</h3>

    <p class="p">
        <span class="color_of_chapter">25 </span><sup>1 </sup> SIGNORE, tu sei il mio Dio; io ti esalterò,
        loderò
        il tuo
        nome, perché hai fatto cose meravigliose; i tuoi disegni, concepiti da
        tempo, sono fedeli e stabili.<br>
        <sup>2 </sup> Poiché tu hai ridotto la città in un mucchio di pietre, la
        città forte in un monte di rovine; il castello degli stranieri non è più
        una città, non sarà mai più ricostruito.<br>
        <sup>3 </sup> Perciò il popolo forte ti glorifica, le città delle nazioni
        possenti ti temono,<br>
        <sup>4 </sup> perché tu sei stato una fortezza per il povero, una
        fortezza per l'indifeso nella sua angoscia, un rifugio contro la tempesta,
        un'ombra contro l'arsura; poiché il soffio dei tiranni era come una
        tempesta che batte la muraglia.<br>
        <sup>5 </sup> Come il calore è domato in una terra arida, così tu hai
        domato il tumulto degli stranieri; come il calore è diminuito dall'ombra
        di una nuvola, così il canto dei tiranni è stato attenuato.<br>
        <sup>6 </sup> Il SIGNORE degli eserciti preparerà per tutti i popoli su
        questo monte un convito di cibi succulenti, un convito di vini vecchi, di
        cibi pieni di midollo, di vini vecchi raffinati.<br>
        <sup>7 </sup> Distruggerà su quel monte il velo che copre la faccia di
        tutti i popoli e la coperta stesa su tutte le nazioni.<br>
        <sup>8 </sup> Annienterà per sempre la morte; il Signore, DIO, asciugherà
        le lacrime da ogni viso, toglierà via da tutta la terra la vergogna del
        suo popolo, perché il SIGNORE ha parlato.<br>
        <sup>9 </sup> In quel giorno si dirà: «Ecco, questo è il nostro Dio; in
        lui abbiamo sperato ed egli ci ha salvati. Questo è il SIGNORE in cui
        abbiamo sperato; esultiamo, rallegriamoci per la sua salvezza!»<br>
        <sup>10 </sup> Infatti la mano del SIGNORE riposerà su questo monte,
        mentre Moab sarà trebbiato sulla sua terra come si pigia la paglia nel
        letamaio.<br>
        <sup>11 </sup> Dal letamaio egli stenderà le mani come le
        stende il nuotatore per nuotare, ma il SIGNORE farà cadere la sua superbia
        con le trame che ha ordite.<br>
        <sup>12 </sup> Demolirà l'alta fortezza delle tue mura, l'abbatterà fin
        nella polvere.
    </p>

    <h3 class="h3">Cantico dei redenti</h3>

    <p class="p">
        <span class="color_of_chapter">26 </span>​<sup>1 </sup> In quel giorno si canterà questo cantico nel
        paese di
        Giuda: «Noi abbiamo una città forte; il SIGNORE vi pone la salvezza con
        mura e bastioni.<br>
        <sup>2 </sup> Aprite le porte ed entri la nazione giusta, che si mantiene
        fedele.<br>
        <sup>3 </sup> A colui che è fermo nei suoi sentimenti tu conservi la
        pace, la pace, perché in te confida.<br>
        <sup>4 </sup> Confidate per sempre nel SIGNORE, perché il SIGNORE, sì, il
        SIGNORE, è la roccia dei secoli».<br>
        <sup>5 </sup> Infatti egli ha umiliato quelli che stavano in alto; egli
        ha abbassato la città elevata, l'ha abbassata fino a terra, l'ha stesa
        nella polvere.<br>
        <sup>6 </sup> La calpestano i piedi, i piedi dell'oppresso; vi passano
        sopra i poveri.<br>
        <sup>7 </sup> La via del giusto è diritta; tu rendi perfettamente piano
        il sentiero del giusto.<br>
        <sup>8 </sup> Sulla via dei tuoi giudizi, SIGNORE, noi ti abbiamo
        aspettato! Al tuo nome, al tuo ricordo anela l'anima.<br>
        <sup>9 </sup> Con l'anima mia ti desidero durante la notte; con lo
        spirito che è dentro di me ti cerco; poiché, quando i tuoi giudizi si
        compiono sulla terra, gli abitanti del mondo imparano la giustizia.<br>
        <sup>10 </sup> Se si fa grazia all'empio, egli non impara la giustizia;
        agisce da perverso nel paese della rettitudine e non considera la maestà
        del SIGNORE.<br>
        <sup>11 </sup> SIGNORE, la tua mano è alzata, ma quelli non la scorgono!
        Essi vedranno lo zelo che hai per il tuo popolo e saranno confusi; il
        fuoco divorerà i tuoi nemici.<br>
        <sup>12 </sup> SIGNORE, tu ci darai la pace, poiché ogni opera nostra la
        compi tu per noi.<br>
        <sup>13 </sup> SIGNORE, Dio nostro, altri signori, fuori di te, hanno
        dominato su di noi; ma, grazie a te solo, noi possiamo lodare il tuo nome.<br>
        <sup>14 </sup> Quelli sono morti, e non rivivranno più; sono ombre, e non
        risorgeranno più; tu li hai così puniti, li hai distrutti, ne hai fatto
        perire ogni ricordo.<br>
        <sup>15 </sup> Tu hai aumentato la nazione, o SIGNORE! Hai aumentato la
        nazione, ti sei glorificato, hai allargato tutti i confini del paese.<br>
        <sup>16 </sup> SIGNORE, essi nell'angoscia ti hanno cercato; si sono
        effusi in umile preghiera quando il tuo castigo li colpiva.<br>
        <sup>17 </sup> Come una donna incinta che sta per partorire si contorce e
        grida durante le sue doglie, così siamo stati noi davanti a te, o SIGNORE.<br>
        <sup>18 </sup> Abbiamo concepito, siamo stati in doglie e, quando abbiamo
        partorito, era vento; non abbiamo portato nessuna salvezza al paese e non
        sono nati degli abitanti nel mondo.<br>
        <sup>19 </sup> Rivivano i tuoi morti! Risorgano i miei cadaveri!
        Svegliatevi ed esultate, o voi che abitate nella polvere! Poiché la tua
        rugiada è rugiada di luce e la terra ridarà alla vita le ombre.<br>
        <sup>20 </sup> Va', o mio popolo, entra nelle tue camere, chiudi le tue
        porte dietro a te; nasconditi per un istante, finché sia passata
        l'indignazione.<br>
        <sup>21 </sup> Poiché, ecco, il SIGNORE esce dal suo luogo per punire
        l'iniquità degli abitanti della terra; la terra metterà allo scoperto il
        sangue che ha bevuto e non terrà più coperti gli uccisi.<br>

        <span class="color_of_chapter">27 </span><sup>1 </sup> In quel giorno il SIGNORE punirà con la sua spada
        dura,
        grande e forte, il leviatano, l'agile serpente, il leviatano, il serpente
        tortuoso, e ucciderà il mostro che è nel mare!
    </p>

    <h3 class="h3">Annuncio della restaurazione d'Israele</h3>

    <p class="p">
        <sup>2 </sup> In quel giorno cantate la vigna dal vino vermiglio!<br>
        <sup>3 </sup> Io, il SIGNORE, ne sono il guardiano, io la
        irrigo a ogni istante; la custodisco notte e giorno, affinché nessuno la
        danneggi.<br>
        <sup>4 </sup> Nessuna ira è in me. Ah! Se dovessi combattere contro rovi
        e pruni, io andrei contro di loro e li brucerei tutti assieme!<br>
        <sup>5 </sup> A meno che non mi si prenda per rifugio, che non si faccia
        la pace con me, che non si faccia la pace con me.<br>
        <sup>6 </sup> In avvenire Giacobbe metterà radice, Israele fiorirà e
        germoglierà, e copriranno di frutta la faccia del mondo.<br>
        <sup>7 </sup> Il SIGNORE ha colpito il suo popolo come ha colpito quelli
        che colpivano lui? L'ha forse ucciso come ha ucciso quelli che uccidevano
        lui?<br>
        <sup>8 </sup> Tu l'hai punito con misura mandandolo lontano, portandolo
        via con il tuo soffio impetuoso, in un giorno di vento orientale.<br>
        <sup>9 </sup> In questo modo è stata espiata l'iniquità di Giacobbe, e
        questo è il frutto della rimozione del suo peccato: egli ha ridotto tutte
        le pietre degli altari come pietre di calce frantumate, in modo che gli
        idoli di Astarte e le colonne solari non risorgeranno più.<br>
        <sup>10 </sup> Infatti la città fortificata è una solitudine, un pascolo
        abbandonato, abbandonato come il deserto; vi pascoleranno i vitelli, vi si
        sdraieranno e ne divoreranno gli arbusti.<br>
        <sup>11 </sup> Quando i rami saranno secchi, saranno rotti; verranno le
        donne a bruciarli. Poiché è un popolo senza intelligenza; perciò colui che
        l'ha fatto non ne avrà compassione, colui che l'ha formato non gli farà
        grazia.<br>
        <sup>12 </sup> In quel giorno il SIGNORE scrollerà i suoi frutti, dal
        corso del fiume al torrente d'Egitto; voi sarete raccolti a uno a uno, o
        figli d'Israele.<br>
        <sup>13 </sup> In quel giorno suonerà una gran tromba; quelli che erano
        perduti nel paese d'Assiria e quelli che erano dispersi nel paese d'Egitto
        verranno e si prostreranno davanti al SIGNORE, sul monte santo, a
        Gerusalemme.
    </p>

    <h3 class="h3">Profezia contro Efraim</h3>

    <p class="p">
        <span class="color_of_chapter">28 </span>​<sup>1 </sup> Guai alla superba corona degli ubriachi di
        Efraim
        e al
        fiore che appassisce, splendido ornamento che sta sul capo della grassa
        valle degli storditi dal vino!<br>
        <sup>2 </sup> Ecco venire, da parte del Signore, un uomo forte, potente,
        come una tempesta di grandine, un uragano distruttore, come una piena di
        grandi acque che straripano; egli getta quella corona a terra con
        violenza.<br>
        <sup>3 </sup> La superba corona degli ubriachi di Efraim sarà calpestata;<br>
        <sup>4 </sup> il fiore che appassisce, lo splendido ornamento che sta sul
        capo della grassa valle, sarà come il fico primaticcio che precede
        l'estate: appena uno lo scorge, l'ha in mano e lo ingoia.<br>
        <sup>5 </sup> In quel giorno il SIGNORE degli eserciti sarà una splendida
        corona, un diadema d'onore al resto del suo popolo,<br>
        <sup>6 </sup> uno spirito di giustizia a colui che siede come giudice, la
        forza di quelli che respingono il nemico fino alle sue porte.<br>
        <sup>7 </sup> Ma anche questi barcollano per il vino e vacillano per le
        bevande inebrianti; sacerdote e profeta barcollano per le bevande
        inebrianti, affogano nel vino, vacillano per le bevande inebrianti,
        barcollano mentre hanno visioni, tentennano mentre fanno da giudici.<br>
        <sup>8 </sup> Tutte le tavole sono piene di vomito, di lordure, non c'è
        più posto pulito.<br>
        <sup>9 </sup> «A chi vuole dare insegnamenti? A chi vuole far capire la
        lezione? A dei bambini appena divezzati, staccati dalle mammelle?<br>
        <sup>10 </sup> Poiché è un continuo dar precetto dopo precetto, precetto
        dopo precetto, regola dopo regola, regola dopo regola, un poco qui, un
        poco là!»<br>
        <sup>11 </sup> Ebbene, sarà mediante labbra balbuzienti e mediante una
        lingua straniera che il SIGNORE parlerà a questo popolo.<br>
        <sup>12 </sup> Egli aveva detto loro: «Ecco il riposo: lasciar riposare
        lo stanco; questo è il refrigerio!» Ma quelli non hanno voluto ascoltare.<br>
        <sup>13 </sup> La parola del SIGNORE è stata per loro precetto dopo
        precetto, precetto dopo precetto, regola dopo regola, regola dopo regola,
        un poco qui, un poco là, affinché essi andassero a cadere a rovescio,
        fossero fiaccati, còlti al laccio e presi!<br>
        <sup>14 </sup> Ascoltate dunque la parola del SIGNORE, o
        schernitori, che dominate questo popolo di Gerusalemme!<br>
        <sup>15 </sup> Voi dite: «Noi abbiamo fatto alleanza con la morte,
        abbiamo fatto un patto con il soggiorno dei morti; quando l'inondante
        flagello passerà, non giungerà fino a noi, perché abbiamo fatto della
        menzogna il nostro rifugio e ci siamo messi al sicuro dietro l'inganno».<br>
        <sup>16 </sup> Perciò così parla il Signore, DIO: «Ecco, io ho posto come
        fondamento in Sion una pietra, una pietra provata, una pietra angolare
        preziosa, un fondamento solido; chi confiderà in essa non avrà fretta di
        fuggire.<br>
        <sup>17 </sup> Io metterò il diritto per livella e la giustizia per
        piombino; la grandine spazzerà via il rifugio di menzogna e le acque
        inonderanno il vostro riparo.<br>
        <sup>18 </sup> La vostra alleanza con la morte sarà annullata e il vostro
        patto con il soggiorno dei morti non reggerà; quando l'inondante flagello
        passerà, voi sarete da esso calpestati.<br>
        <sup>19 </sup> Ogni volta che passerà, vi afferrerà; poiché passerà
        mattina dopo mattina, di giorno e di notte; e sarà spaventevole imparare
        una tale lezione!<br>
        <sup>20 </sup> Poiché il letto sarà troppo corto per distendervisi, e la
        coperta troppo stretta per avvolgervisi.<br>
        <sup>21 </sup> Poiché il SIGNORE sorgerà come al monte Perazim, si
        adirerà come nella valle di Gabaon, per fare la sua opera, l'opera sua
        singolare, per compiere il suo lavoro, lavoro inaudito».<br>
        <sup>22 </sup> Ora non fate gli schernitori, affinché le vostre catene
        non abbiano a rafforzarsi! Poiché io ho udito, da parte del Signore, DIO
        degli eserciti, che è deciso uno sterminio completo di tutto il paese.<br>
        <sup>23 </sup> Porgete orecchio e date ascolto alla mia voce! State
        attenti e ascoltate la mia parola!<br>
        <sup>24 </sup> L'agricoltore ara sempre per seminare? Rompe ed erpica
        sempre la sua terra?<br>
        <sup>25 </sup> Quando ne ha appianata la superficie, non vi semina
        l'aneto, non vi sparge il comino, non vi mette il frumento a solchi,
        l'orzo nel luogo designato e la spelta entro i limiti ad essa assegnati?<br>
        <sup>26 </sup> Il suo Dio gli insegna la regola da seguire e lo
        istruisce.<br>
        <sup>27 </sup> L'aneto non si trebbia con la trebbia, né si fa passare
        sul comino la ruota del carro; ma l'aneto si batte con il bastone e il
        comino con la verga.<br>
        <sup>28 </sup> Si trebbia il grano, tuttavia non lo si trebbia sempre; vi
        si fanno passare sopra la ruota del carro e i cavalli, ma non si
        schiaccia.<br>
        <sup>29 </sup> Anche questo procede dal SIGNORE degli eserciti;
        meravigliosi sono i suoi disegni, grande è la sua saggezza.
    </p>

    <h3 class="h3">Profezia contro Gerusalemme</h3>

    <p class="p">
        <span class="color_of_chapter">29 </span>​<sup>1 </sup> Guai ad Ariel, ad Ariel, città dove accampò
        Davide!
        Aggiungete anno ad anno, compiano le feste il loro ciclo!<br>
        <sup>2 </sup> Poi stringerò Ariel da vicino; vi saranno lamenti e gemiti
        e mi sarà come un Ariel.<br>
        <sup>3 </sup> Io porrò il mio accampamento attorno a te come un cerchio,
        io ti circonderò di fortilizi, eleverò contro di te opere d'assedio.<br>
        <sup>4 </sup> Sarai abbassata, parlerai da terra e la tua parola uscirà
        sommessamente dalla polvere; la tua voce salirà dal suolo come quella di
        uno spettro e la tua parola sorgerà dalla polvere come un bisbiglio.<br>
        <sup>5 </sup> Ma la moltitudine dei tuoi nemici diventerà come polvere
        minuta, e la folla di quei terribili come pula che vola; ciò avverrà a un
        tratto, in un attimo.<br>
        <sup>6 </sup> Sarai visitata dal SIGNORE degli eserciti con tuoni,
        terremoti e grandi rumori, con turbine, tempesta, con fiamma di fuoco
        divorante.<br>
        <sup>7 </sup> La folla di tutte le nazioni che marciano contro Ariel, di
        tutti quelli che attaccano lei e la sua cittadella e la stringono da
        vicino, sarà come un sogno, come una visione notturna.<br>
        <sup>8 </sup> Come un affamato sogna ed ecco che mangia, poi si sveglia e
        ha lo stomaco vuoto; come uno che ha sete sogna di bere, poi si sveglia ed
        eccolo stanco e assetato, così avverrà della folla di tutte le nazioni che
        marciano contro il monte Sion.<br>
        <sup>9 </sup> Stupitevi pure… sarete stupiti! Chiudete pure
        gli occhi… diventerete ciechi! Costoro sono ubriachi, ma non di vino;
        barcollano, ma non per bevande alcoliche.<br>
        <sup>10 </sup> È il SIGNORE che ha sparso su di voi uno spirito di
        torpore; ha chiuso i vostri occhi, i profeti, ha velato i vostri capi, i
        veggenti.<br>
        <sup>11 </sup> Tutte le visioni profetiche sono divenute per voi come le
        parole di uno scritto sigillato che si desse a uno che sa leggere,
        dicendogli: «Ti prego, leggi questo!» Egli risponderebbe: «Non posso,
        perché è sigillato!»<br>
        <sup>12 </sup> Oppure come uno scritto che si desse a uno che non sa
        leggere, dicendogli: «Ti prego, leggi questo!» Egli risponderebbe: «Non so
        leggere».<br>
        <sup>13 </sup> Il Signore ha detto: «Poiché questo popolo si avvicina a
        me con la bocca e mi onora con le labbra, mentre il suo cuore è lontano da
        me e il timore che ha di me non è altro che un comandamento imparato dagli
        uomini,<br>
        <sup>14 </sup> in mezzo a questo popolo io continuerò a fare delle
        meraviglie, meraviglie su meraviglie; la saggezza dei suoi saggi perirà e
        l'intelligenza dei suoi intelligenti sparirà».<br>
        <sup>15 </sup> Guai a quelli che si allontanano dal SIGNORE in luoghi
        profondi per nascondere i loro disegni, che fanno le loro opere nelle
        tenebre e dicono: «Chi ci vede? Chi ci conosce?»<br>
        <sup>16 </sup> Che perversità è la vostra! Il vasaio sarà forse
        considerato al pari dell'argilla al punto che l'opera dica all'operaio:
        «Egli non mi ha fatto»? Al punto che il vaso dica del vasaio: «Non ci
        capisce nulla»?
    </p>

    <h3 class="h3">Promesse per Israele</h3>

    <p class="p">
        <sup>17 </sup> Ancora un brevissimo tempo e il Libano sarà mutato in un
        frutteto, e il frutteto sarà considerato come una foresta.<br>
        <sup>18 </sup> In quel giorno i sordi udranno le parole del libro e,
        liberati dall'oscurità e dalle tenebre, gli occhi dei ciechi vedranno;<br>
        <sup>19 </sup> gli umili avranno abbondanza di gioia nel SIGNORE e i più
        poveri tra gli uomini esulteranno nel Santo d'Israele;<br>
        <sup>20 </sup> poiché il violento sarà scomparso, il beffardo non sarà
        più e saranno distrutti tutti quelli che vegliano per commettere iniquità,<br>
        <sup>21 </sup> che condannano un uomo per una parola, che tendono
        tranelli a chi difende le cause alla porta e violano il diritto del giusto
        per un nulla.<br>
        <sup>22 </sup> Perciò così dice il SIGNORE alla casa di Giacobbe, il
        SIGNORE che riscattò Abraamo: «Giacobbe non avrà più da vergognarsi e la
        sua faccia non impallidirà più.<br>
        <sup>23 </sup> Poiché, quando i suoi figli vedranno in mezzo a loro
        l'opera delle mie mani, santificheranno il mio nome, santificheranno il
        Santo di Giacobbe e temeranno grandemente il Dio d'Israele;<br>
        <sup>24 </sup> i traviati di spirito impareranno la saggezza e i
        mormoratori accetteranno l'istruzione».<br>

        <h3 class="h3">Annuncio del castigo di Giuda</h3>

    <p class="p">
        <span class="color_of_chapter">30 </span>​<sup>1 </sup> Guai, dice il SIGNORE, ai figli ribelli che
        formano dei
        disegni, ma senza di me, che contraggono alleanze, ma senza il mio
        Spirito, per accumulare peccato su peccato;<br>
        <sup>2 </sup> che vanno giù in Egitto senza aver consultato la mia bocca,
        per rifugiarsi sotto la protezione del faraone e cercare riparo all'ombra
        dell'Egitto!<br>
        <sup>3 </sup> La protezione del faraone vi tornerà a confusione e il
        riparo all'ombra dell'Egitto a vergogna.<br>
        <sup>4 </sup> I prìncipi di Giuda sono già a Soan e i suoi ambasciatori
        sono già arrivati a Canes;<br>
        <sup>5 </sup> ma tutti saranno delusi di un popolo che a nulla giova
        loro, che non reca aiuto né giovamento alcuno, ma è la loro infamia e la
        loro vergogna.<br>
        <sup>6 </sup> È pronto il carico delle bestie per la regione meridionale;
        attraverso un paese di pericoli e angoscia, da cui vengono la leonessa e
        il leone, la vipera e il drago volante; essi portano le loro ricchezze sul
        dorso degli asinelli e i loro tesori sulla gobba dei cammelli a un popolo
        che non gioverà loro nulla.<br>
        <sup>7 </sup> Poiché il soccorso dell'Egitto è un soffio, una
        vanità; per questo io chiamo quel paese: «Gran rumore per nulla».<br>
        <sup>8 </sup> Ora vieni e traccia queste cose in loro presenza sopra una
        tavola, e scrivile in un libro, perché rimangano per i giorni futuri, per
        sempre.<br>
        <sup>9 </sup> Poiché questo è un popolo ribelle, sono figli bugiardi,
        figli che non vogliono ascoltare la legge del SIGNORE,<br>
        <sup>10 </sup> che dicono ai veggenti: «Non vedete!» e a quelli che hanno
        visioni: «Non ci annunciate visioni di cose vere! Diteci cose piacevoli,
        vedete cose immaginarie!<br>
        <sup>11 </sup> Uscite fuori di strada, abbandonate il sentiero retto,
        allontanateci dagli occhi il Santo d'Israele!»<br>
        <sup>12 </sup> Perciò così dice il Santo d'Israele: «Poiché voi
        disprezzate questa parola e confidate nell'oppressione e nelle vie
        oblique, e ne fate il vostro appoggio,<br>
        <sup>13 </sup> questa iniquità sarà per voi come una breccia che minaccia
        rovina, che sporge in un alto muro, il cui crollo avviene a un tratto, in
        un istante,<br>
        <sup>14 </sup> e che si spezza come si spezza un vaso del vasaio che uno
        frantuma senza pietà, e tra i rottami del quale non si trova frammento che
        serva a prendere fuoco dal focolare o ad attingere acqua dalla cisterna.<br>
        <sup>15 </sup> Poiché così aveva detto il Signore, DIO, il Santo
        d'Israele: «Nel tornare a me e nello stare sereni sarà la vostra salvezza;
        nella calma e nella fiducia sarà la vostra forza». Ma voi non avete
        voluto!<br>
        <sup>16 </sup> Avete detto: «No, noi galopperemo sui nostri cavalli!» E
        per questo galopperete! E: «Cavalcheremo su veloci destrieri!» E per
        questo quelli che v'inseguiranno saranno veloci!<br>
        <sup>17 </sup> Mille di voi fuggiranno alla minaccia di uno solo; alla
        minaccia di cinque vi darete alla fuga, finché rimaniate come un palo in
        vetta a un monte, come uno stendardo sopra un colle.
    </p>

    <h3 class="h3">Promesse per l'avvenire</h3>

    <p class="p">
        <sup>18 </sup> Tuttavia il SIGNORE desidera farvi grazia, per questo
        sorgerà per concedervi misericordia; poiché il SIGNORE è un Dio di
        giustizia. Beati quelli che sperano in lui!<br>
        <sup>19 </sup> Sì, o popolo di Sion che abiti a Gerusalemme, tu non
        piangerai più! Egli, certo, ti farà grazia all'udire il tuo grido; appena
        ti avrà udito, ti risponderà.<br>
        <sup>20 </sup> Il Signore vi darà, sì, del pane d'angoscia e dell'acqua
        d'oppressione, ma quelli che ti insegnano non dovranno più nascondersi; e
        i tuoi occhi vedranno chi ti insegna.<br>
        <sup>21 </sup> Quando andrete a destra o quando andrete a sinistra, le
        tue orecchie udranno dietro a te una voce che dirà: «Questa è la via;
        camminate per essa!»<br>
        <sup>22 </sup> Considererete come cose contaminate le vostre immagini
        scolpite, ricoperte d'argento, e le vostre immagini fuse, rivestite d'oro;
        le getterete via come una cosa impura. «Fuori di qui!», direte loro.<br>
        <sup>23 </sup> Egli ti darà la pioggia per la semenza con cui avrai
        seminato il suolo, e il pane, che il suolo produrrà saporito e abbondante.
        In quel giorno il tuo bestiame pascolerà in vasti pascoli;<br>
        <sup>24 </sup> i buoi e gli asini che lavorano la terra mangeranno
        foraggi salati, ventilati con la pala e il ventilabro.<br>
        <sup>25 </sup> Sopra ogni alto monte e sopra ogni elevato colle ci
        saranno ruscelli, acque correnti, nel giorno del gran massacro, quando
        cadranno le torri.<br>
        <sup>26 </sup> La luce della luna sarà come la luce del sole e la luce
        del sole sarà sette volte più viva, come la luce di sette giorni assieme,
        nel giorno che il SIGNORE fascerà la ferita del suo popolo e guarirà la
        piaga da lui fatta con le sue percosse.
    </p>

    <h3 class="h3">Giudizio contro gli Assiri</h3>

    <p class="p">
        <sup>27 </sup> Ecco, il nome del SIGNORE viene da lontano; la sua ira è
        ardente, grande è il suo furore; le sue labbra sono piene d'indignazione,
        la sua lingua è come un fuoco divorante;<br>
        <sup>28 </sup> il suo fiato è come un torrente che straripa, che arriva
        fino al collo. Egli viene a vagliare le nazioni con il vaglio della
        distruzione e a mettere tra le mascelle dei popoli un morso che li faccia
        fuorviare.<br>
        <sup>29 </sup> Allora intonerete dei canti, come la notte
        quando si celebra una festa; avrete la gioia nel cuore, come colui che
        cammina al suono del flauto per andare al monte del SIGNORE, alla Rocca
        d'Israele.<br>
        <sup>30 </sup> Il SIGNORE farà udire la sua voce maestosa e mostrerà come
        colpisce con il suo braccio, nel furore della sua ira, tra le fiamme di un
        fuoco divorante, in mezzo a una tempesta, a un diluvio di pioggia, e a una
        gragnuola di sassi.<br>
        <sup>31 </sup> Poiché, alla voce del SIGNORE, l'Assiro sarà costernato;
        il SIGNORE lo colpirà con il suo bastone;<br>
        <sup>32 </sup> ogni passaggio del flagello destinatogli, che il SIGNORE
        gli farà piombare addosso, sarà accompagnato dal suono di tamburelli e di
        cetre; il SIGNORE combatterà contro di lui a mano alzata.<br>
        <sup>33 </sup> Poiché da lungo tempo Tofet è preparato, è pronto anche
        per il re; è profondo e ampio. Sul suo rogo c'è fuoco e legna in
        abbondanza; il soffio del SIGNORE, come un torrente di zolfo, sta per
        accenderlo.
    </p>

    <h3 class="h3">La salvezza proviene da Dio soltanto</h3>

    <p class="p">
        <span class="color_of_chapter">31 </span>​<sup>1 </sup> Guai a quelli che scendono in Egitto in cerca
        di
        soccorso;
        hanno fiducia nei cavalli, confidano nei carri perché sono numerosi, e nei
        cavalieri perché sono molto potenti, ma non guardano al Santo d'Israele e
        non cercano il SIGNORE!<br>
        <sup>2 </sup> Eppure, anch'egli è saggio; fa venire il male e non revoca
        le sue parole; ma insorge contro la casa dei malvagi e contro il soccorso
        degli artefici d'iniquità.<br>
        <sup>3 </sup> Gli Egiziani sono uomini, e non Dio; i loro cavalli sono
        carne, e non spirito; quando il SIGNORE stenderà la sua mano, il
        protettore inciamperà, cadrà il protetto e periranno tutti assieme.<br>
        <sup>4 </sup> Poiché così mi ha detto il SIGNORE: «Come il leone o il
        leoncello ruggisce sulla sua preda, benché una folla di pastori gli sia
        raccolta contro, non si spaventa alla loro voce né si lascia intimidire
        dallo strepito che fanno, così scenderà il SIGNORE degli eserciti a
        combattere sul monte Sion e sul suo colle.<br>
        <sup>5 </sup> Come gli uccelli spiegano le ali sulla loro nidiata, così
        il SIGNORE degli eserciti proteggerà Gerusalemme; la proteggerà, la
        libererà, la risparmierà, la farà scampare».<br>
        <sup>6 </sup> Tornate a colui dal quale vi siete così profondamente
        allontanati, o figli d'Israele!<br>
        <sup>7 </sup> Poiché, in quel giorno, ognuno getterà via i suoi idoli
        d'argento e i suoi idoli d'oro, che le vostre mani hanno fatto per
        peccare.<br>
        <sup>8 </sup> «Allora l'Assiro cadrà, non per una spada d'uomo, una spada
        che non è d'uomo lo divorerà; egli fuggirà davanti alla spada e i suoi
        giovani saranno resi schiavi.<br>
        <sup>9 </sup> La sua rocca fuggirà spaventata e i suoi prìncipi saranno
        atterriti davanti al vessillo», dice il SIGNORE, che ha il suo fuoco in
        Sion e la sua fornace in Gerusalemme.
    </p>

    <h3 class="h3">Futuro regno di pace e di giustizia</h3>

    <p class="p">
        <span class="color_of_chapter">32 </span>​<sup>1 </sup> Ecco, un re regnerà secondo giustizia e,
        quanto
        ai
        prìncipi, governeranno con equità.<br>
        <sup>2 </sup> Quell'uomo sarà come un riparo dal vento, come un rifugio
        contro l'uragano, come dei corsi d'acqua in luogo arido, come l'ombra di
        una gran roccia in una terra riarsa.<br>
        <sup>3 </sup> Gli occhi di quelli che vedono non saranno più accecati e
        gli orecchi di quelli che odono saranno attenti.<br>
        <sup>4 </sup> Il cuore degli sconsiderati capirà la saggezza e la lingua
        dei balbuzienti parlerà veloce e distinta.<br>
        <sup>5 </sup> Lo scellerato non sarà più chiamato nobile e l'impostore
        non sarà più chiamato magnanimo.<br>
        <sup>6 </sup> Poiché lo scellerato proferisce scelleratezze e il suo
        cuore si dà all'iniquità per commettere cose empie e dire cose malvagie
        contro il SIGNORE; per lasciare a bocca asciutta colui che ha fame e far
        mancare da bere a chi ha sete.<br>
        <sup>7 </sup> Le armi dell'impostore sono malvagie; egli forma criminosi
        disegni per distruggere l'indifeso con parole bugiarde e il bisognoso
        quando afferma ciò che è giusto.<br>
        <sup>8 </sup> Ma l'uomo nobile forma nobili disegni; egli si
        impegna per cose nobili.<br>
        <sup>9 </sup> O donne spensierate, alzatevi e ascoltate la mia voce! O
        figlie troppo fiduciose, porgete orecchio alla mia parola!<br>
        <sup>10 </sup> Fra un anno e qualche giorno voi tremerete, o donne troppo
        fiduciose, poiché la vendemmia è passata e non si farà raccolta.<br>
        <sup>11 </sup> Abbiate spavento, o donne spensierate! Tremate, o troppo
        fiduciose! Spogliatevi, denudatevi, mettetevi il cilicio ai fianchi,<br>
        <sup>12 </sup> picchiandovi il seno a motivo dei campi una volta così
        belli e delle vigne una volta così feconde.<br>
        <sup>13 </sup> Sulla terra del mio popolo cresceranno pruni e rovi; sì,
        su tutte le case di piacere della gaia città.<br>
        <sup>14 </sup> Il palazzo infatti sarà abbandonato, la città rumorosa
        sarà resa deserta, la collina e la torre saranno per sempre ridotte in
        caverne, in luogo di spasso per gli onagri e di pascolo per greggi,<br>
        <sup>15 </sup> finché su di noi sia sparso lo Spirito dall'alto e il
        deserto divenga un frutteto, e il frutteto sia considerato come una
        foresta.<br>
        <sup>16 </sup> Allora la rettitudine abiterà nel deserto e la giustizia
        abiterà nel frutteto.<br>
        <sup>17 </sup> L'opera della giustizia sarà la pace e l'azione della
        giustizia, tranquillità e sicurezza per sempre.<br>
        <sup>18 </sup> Il mio popolo abiterà in un territorio di pace, in
        abitazioni sicure, in quieti luoghi di riposo.<br>
        <sup>19 </sup> Ma la foresta cadrà sotto la grandine e la città sarà
        profondamente abbassata.<br>
        <sup>20 </sup> Beati voi che seminate in riva a tutte le acque e che
        lasciate andare libero il piede del bue e dell'asino!
    </p>

    <h3 class="h3">Gerusalemme salvata</h3>

    <p class="p">
        <span class="color_of_chapter">33 </span>​<sup>1 </sup> Guai a te che devasti e non sei stato
        devastato,
        che sei
        perfido e non t'è stata usata perfidia! Quando avrai finito di devastare
        sarai devastato; quando avrai finito di essere perfido ti sarà usata
        perfidia.<br>
        <sup>2 </sup> SIGNORE, abbi pietà di noi! Noi speriamo in te. Sii tu il
        braccio del popolo ogni mattina, la nostra salvezza in tempo di angoscia!<br>
        <sup>3 </sup> Alla tua voce tonante fuggono i popoli; quando tu sorgi, si
        disperdono le nazioni.<br>
        <sup>4 </sup> Il vostro bottino sarà mietuto come miete il bruco; altri
        vi si precipiterà sopra come si precipita la locusta.<br>
        <sup>5 </sup> Eccelso è il SIGNORE perché abita in alto; egli riempie
        Sion di equità e di giustizia.<br>
        <sup>6 </sup> I tuoi giorni saranno resi sicuri; la saggezza e la
        conoscenza sono una ricchezza di liberazione, il timore del SIGNORE è il
        tesoro di Sion.<br>
        <sup>7 </sup> Ecco, i loro eroi gridano là fuori; i messaggeri di pace
        piangono amaramente.<br>
        <sup>8 </sup> Le strade sono deserte, nessuno passa più per le vie. Il
        nemico ha rotto il patto, disprezza i testimoni, non tiene in nessun conto
        gli uomini.<br>
        <sup>9 </sup> Il paese è nel lutto e langue; il Libano si vergogna e
        intristisce, Saron è come un deserto, Basan e il Carmelo hanno perduto il
        fogliame.<br>
        <sup>10 </sup> «Ora sorgerò», dice il SIGNORE; «ora sarò esaltato, ora mi
        innalzerò.<br>
        <sup>11 </sup> Voi avete concepito pula e partorirete stoppia; il vostro
        fiato è un fuoco che vi divorerà».<br>
        <sup>12 </sup> I popoli saranno come fornaci da calce, come rovi tagliati
        che si danno alle fiamme.<br>
        <sup>13 </sup> «O voi che siete lontani, udite quello che ho fatto! Voi
        che siete vicini, riconoscete la mia potenza!»<br>
        <sup>14 </sup> I peccatori sono presi da spavento in Sion, un tremito si
        è impadronito degli empi. «Chi di noi potrà resistere al fuoco divorante?
        Chi di noi potrà resistere alle fiamme eterne?»<br>
        <sup>15 </sup> Colui che cammina per le vie della giustizia e parla
        rettamente; colui che disprezza i guadagni estorti, che scuote le mani per
        non accettare regali, che si tura gli orecchi per non udire parlare di
        sangue e chiude gli occhi per non vedere il male.<br>
        <sup>16 </sup> Egli abiterà in luoghi elevati, le rocche
        fortificate saranno il suo rifugio; il suo pane gli sarà dato, la sua
        acqua gli sarà assicurata.<br>
        <sup>17 </sup> Gli occhi tuoi ammireranno il re nella sua bellezza,
        contempleranno il paese che si estende lontano.<br>
        <sup>18 </sup> Il tuo cuore mediterà sui terrori passati: «Dov'è il
        contabile? Dov'è colui che pesava il denaro? Dov'è colui che teneva il
        conto delle torri?»<br>
        <sup>19 </sup> Tu non lo vedrai più quel popolo feroce, quel popolo dal
        linguaggio oscuro che non si comprende, che balbetta una lingua che non si
        capisce.<br>
        <sup>20 </sup> Contempla Sion, la città delle nostre solennità! I tuoi
        occhi vedranno Gerusalemme, soggiorno tranquillo, tenda che non sarà mai
        trasportata, i cui picchetti non saranno mai divelti, il cui cordame non
        sarà mai strappato.<br>
        <sup>21 </sup> Là il SIGNORE sta per noi in tutta la sua maestà, in luogo
        di torrenti e di larghi fiumi, dove non giunge nave da remi, dove non
        passa potente vascello.<br>
        <sup>22 </sup> Poiché il SIGNORE è il nostro giudice, il SIGNORE è il
        nostro legislatore, il SIGNORE è il nostro re, egli è colui che ci salva.<br>
        <sup>23 </sup> I tuoi cordami, nemico, si sono allentati, non tengono più
        fermo in piedi l'albero e non spiegano più le vele. Allora si spartirà la
        preda di un ricco bottino; gli stessi zoppi prenderanno parte al
        saccheggio.<br>
        <sup>24 </sup> Nessun abitante dirà: «Io sono malato». Il popolo che
        abita Sion ha ottenuto il perdono della sua iniquità.
    </p>

    <h3 class="h3">Profezia contro Edom</h3>

    <p class="p">
        <span class="color_of_chapter">34 </span>​<sup>1 </sup> Accostatevi, nazioni, per ascoltare! Voi,
        popoli,
        state
        attenti! Ascolti la terra con ciò che la riempie, il mondo con tutto ciò
        che produce!<br>
        <sup>2 </sup> Poiché il SIGNORE è indignato contro tutte le nazioni, è
        adirato contro tutti i loro eserciti; egli le vota allo sterminio, le dà
        in balìa alla strage.<br>
        <sup>3 </sup> I loro uccisi sono gettati via, i loro cadaveri esalano
        fetore e i monti si sciolgono nel loro sangue.<br>
        <sup>4 </sup> Tutto l'esercito del cielo si dissolve; i cieli sono
        arrotolati come un libro e tutto il loro esercito cade, come cade la
        foglia della vite, come cade il fogliame morto dal fico.<br>
        <sup>5 </sup> La mia spada si è inebriata nel cielo; ecco, essa sta per
        piombare su Edom, sul popolo che ho votato allo sterminio, per farne
        giustizia.<br>
        <sup>6 </sup> La spada del SIGNORE è piena di sangue, è coperta di
        grasso, di sangue d'agnelli e di capri, di grasso di rognone di montoni;
        poiché il SIGNORE fa un sacrificio a Bosra e una grande strage nel paese
        di Edom.<br>
        <sup>7 </sup> Cadono con quelli i bufali, i vitelli e i tori; il loro
        suolo è inebriato di sangue, la loro polvere è impregnata di grasso.<br>
        <sup>8 </sup> Poiché è il giorno della vendetta del SIGNORE, l'anno della
        retribuzione per la causa di Sion.<br>
        <sup>9 </sup> I torrenti di Edom saranno mutati in pece e la sua polvere
        in zolfo; la sua terra diventerà pece ardente.<br>
        <sup>10 </sup> Non si spegnerà né notte né giorno, il fumo ne salirà per
        sempre; di età in età rimarrà deserta, nessuno vi passerà mai più.<br>
        <sup>11 </sup> Il pellicano e il porcospino ne prenderanno possesso, la
        civetta e il corvo vi abiteranno; il SIGNORE vi stenderà la corda della
        desolazione, il livello del deserto.<br>
        <sup>12 </sup> Quanto ai suoi nobili, non ce ne saranno più per
        proclamare un re; tutti i suoi prìncipi saranno ridotti a nulla.<br>
        <sup>13 </sup> Nei suoi palazzi cresceranno le spine; nelle sue fortezze
        le ortiche e i cardi; diventerà luogo di sciacalli, un recinto per gli
        struzzi.<br>
        <sup>14 </sup> Le bestie del deserto vi incontreranno i cani selvatici,
        le capre selvatiche vi chiameranno le compagne; là Lilit farà la sua
        abitazione e vi troverà il suo luogo di riposo.<br>
        <sup>15 </sup> Là il serpente farà il suo nido, deporrà le
        sue uova, le coverà e raccoglierà i suoi piccoli sotto di sé; là si
        raccoglieranno gli avvoltoi, l'uno chiamando l'altro.<br>
        <sup>16 </sup> Cercate nel libro del SIGNORE e leggete; nessuna di quelle
        bestie vi mancherà, nessuna sarà privata della sua compagna, poiché la sua
        bocca l'ha comandato e il suo soffio li radunerà.<br>
        <sup>17 </sup> Egli stesso ha tirato a sorte per essi, la sua mano ha
        diviso tra di loro con la corda il paese; quelli ne avranno il possesso
        per sempre, vi abiteranno di età in età.
    </p>

    <h3 class="h3">Liberazione e ritorno d'Israele</h3>

    <p class="p">
        <span class="color_of_chapter">35 </span>​<sup>1 </sup> Il deserto e la terra arida si rallegreranno,
        la
        solitudine gioirà e fiorirà come la rosa;<br>
        <sup>2 </sup> si coprirà di fiori, festeggerà con gioia e canti
        d'esultanza; le sarà data la gloria del Libano, la magnificenza del
        Carmelo e di Saron. Essi vedranno la gloria del SIGNORE, la magnificenza
        del nostro Dio.<br>
        <sup>3 </sup> Fortificate le mani infiacchite, rafforzate le ginocchia
        vacillanti!<br>
        <sup>4 </sup> Dite a quelli che hanno il cuore smarrito: «Siate forti,
        non temete! Ecco il vostro Dio! Verrà la vendetta, la retribuzione di Dio;
        verrà egli stesso a salvarvi».<br>
        <sup>5 </sup> Allora si apriranno gli occhi dei ciechi e saranno sturati
        gli orecchi dei sordi;<br>
        <sup>6 </sup> allora lo zoppo salterà come un cervo e la lingua del muto
        canterà di gioia, perché delle acque sgorgheranno nel deserto e dei
        torrenti nei luoghi solitari.<br>
        <sup>7 </sup> Il terreno riarso diventerà un lago e il suolo assetato si
        muterà in sorgenti d'acqua; nel luogo dove dimorano gli sciacalli vi sarà
        erba, canne e giunchi.<br>
        <sup>8 </sup> Là sarà una strada maestra, una via che sarà chiamata «la
        Via Santa»; nessun impuro vi passerà. Essa sarà per quelli che la
        seguiranno, per quelli soltanto; anche gli insensati non potranno
        smarrirvisi.<br>
        <sup>9 </sup> In quella via non ci saranno leoni; nessuna bestia feroce
        vi metterà piede o vi apparirà, ma vi cammineranno i redenti.<br>
        <sup>10 </sup> I riscattati dal SIGNORE torneranno, verranno a Sion con
        canti di gioia; una gioia eterna coronerà il loro capo; otterranno gioia e
        letizia; il dolore e il gemito scompariranno.
    </p>

    <h3 class="h3">Sennacherib marcia contro Gerusalemme</h3>

    <p class="p">
        <span class="color_of_chapter">36 </span><sup>1 </sup> Il quattordicesimo anno del re Ezechia,
        Sennacherib, re
        d'Assiria, salì contro tutte le città fortificate di Giuda e le conquistò.
        <sup>2 </sup> Il re d'Assiria mandò Rabsachè, da Lachis a Gerusalemme, al
        re Ezechia con un grande esercito; e Rabsachè si fermò presso l'acquedotto
        dello stagno superiore, sulla strada del campo del lavandaio.<br>
        <sup>3 </sup> Allora Eliachim, figlio di Chilchia, sovrintendente del
        palazzo, Sebna, il segretario, e Ioa, figlio di Asaf, l'archivista, si
        recarono da lui.<br>
        <sup>4 </sup> Rabsachè disse loro: «Dite a Ezechia: "Così parla il gran
        re, il re d'Assiria: Che fiducia è questa che tu hai? <sup>5 </sup> Io
        te lo dico, non sono che parole delle labbra; per la guerra ci vuol
        prudenza e forza. Ora, in chi hai riposto la tua fiducia per ribellarti a
        me? <sup>6 </sup> Ecco, tu confidi nell'Egitto, in quel sostegno di
        canna rotta, che penetra nella mano di chi vi si appoggia e gliela fora;
        così è il faraone, re d'Egitto, per tutti quelli che confidano in lui. <sup>
            7
        </sup> Forse mi dirai: ‘Noi confidiamo nel SIGNORE, nel nostro Dio'. Ma
        non è forse quello stesso di cui Ezechia ha soppresso gli alti luoghi e
        gli altari, dicendo a Giuda e a Gerusalemme: ‘Voi adorerete davanti a
        questo altare'? <sup>8 </sup> Ora fa' una scommessa con il mio signore,
        il re d'Assiria: io ti darò duemila cavalli se tu puoi fornire altrettanti
        cavalieri da cavalcarli. <sup>9 </sup> Come potresti tu far voltare le
        spalle a un ufficiale, uno dei minimi servitori del mio signore? Ma tu
        confidi nell'Egitto per avere carri e cavalieri. <sup>10 </sup> Adesso
        sono forse salito senza il volere del SIGNORE contro questo paese per
        distruggerlo? Il SIGNORE mi ha detto: ‘Sali contro questo paese e
        distruggilo!'"».<br>
        <sup>11 </sup> Allora Eliachim, Sebna e Ioa dissero a Rabsachè: «Ti
        prego, parla ai tuoi servi in lingua aramaica, poiché noi la comprendiamo;
        non parlarci in lingua giudaica, poiché il popolo che sta sulle mura
        ascolta». <sup>12 </sup> Ma Rabsachè rispose: «Il mio signore mi ha
        forse mandato a dire queste parole al tuo signore e a te solamente? Non mi
        ha forse mandato a dirle a questi uomini che stanno sulle mura e che
        presto saranno ridotti a mangiare i loro escrementi e a bere la loro urina
        con voi?»<br>
        <sup>13 </sup> Allora Rabsachè, stando in piedi, gridò ad
        alta voce e disse in lingua giudaica: «Udite le parole del gran re, del re
        d'Assiria! <sup>14 </sup> Così parla il re: "Non v'inganni Ezechia,
        poiché egli non potrà liberarvi; <sup>15 </sup> né vi faccia Ezechia
        riporre la vostra fiducia nel SIGNORE, dicendo: ‘Il SIGNORE ci libererà di
        certo; questa città non sarà data nelle mani del re d'Assiria'. <sup>16 </sup>
        Non date retta a Ezechia, perché così dice il re d'Assiria: ‘Fate la pace
        con me, arrendetevi a me, e ognuno di voi mangerà il frutto della sua vite
        e del suo fico e berrà l'acqua della sua cisterna, <sup>17 </sup> finché
        io venga e vi conduca in un paese simile al vostro: paese di grano e di
        vino, paese di pane e di vigne'. <sup>18 </sup> Non v'inganni Ezechia
        dicendovi: ‘Il SIGNORE ci libererà'. Qualcuno degli dèi delle nazioni ha
        forse liberato il suo paese dalle mani del re d'Assiria? <sup>19 </sup>
        Dove sono gli dèi di Camat e di Arpad? Dove sono gli dèi di Sefarvaim?
        Hanno forse liberato Samaria dalla mia mano? <sup>20 </sup> Fra tutti
        gli dèi di questi paesi quali sono quelli che hanno liberato il loro paese
        dalla mia mano? Il SIGNORE potrà forse liberare Gerusalemme dalla mia
        mano?"».<br>
        <sup>21 </sup> E quelli tacquero e non risposero nulla, perché il re
        aveva dato quest'ordine: «Non gli rispondete». <sup>22 </sup> Eliachim,
        figlio di Chilchia, sovrintendente del palazzo, Sebna, il segretario, e
        Ioa, figlio di Asaf, l'archivista, andarono da Ezechia con le vesti
        stracciate e gli riferirono le parole di Rabsachè.
    </p>

    <h3 class="h3">Preghiera di Ezechia. Profezia di Isaia. Liberazione di Gerusalemme</h3>

    <p class="p">
        <span class="color_of_chapter">37 </span><sup>1 </sup> Quando il re Ezechia ebbe udito questo, si
        stracciò le
        vesti, si coprì di un sacco ed entrò nella casa del SIGNORE. <sup>2 </sup>
        Mandò Eliachim, sovrintendente del palazzo, Sebna, il segretario, e i più
        anziani sacerdoti, coperti di sacchi, dal profeta Isaia, figlio di Amots.
        <sup>3 </sup> Essi gli dissero: «Così parla Ezechia: "Oggi è giorno
        d'angoscia, di castigo e di disonore; poiché i figli stanno per uscire dal
        seno materno, però manca la forza per partorirli. <sup>4 </sup> Forse il
        SIGNORE, il tuo Dio, ha udito le parole di Rabsachè, che il re d'Assiria,
        suo signore, ha mandato per insultare il Dio vivente; e forse il SIGNORE,
        il tuo Dio, punirà le parole che ha udite. Rivolgigli dunque una preghiera
        in favore del resto del popolo che rimane ancora"».<br>
        <sup>5 </sup> I servi del re Ezechia andarono dunque da Isaia. <sup>6 </sup>
        E Isaia disse loro: «Così direte al vostro signore: "Così dice il SIGNORE:
        ‘Non temere le parole che hai udite, con le quali i servi del re d'Assiria
        mi hanno insultato. <sup>7 </sup> Ecco, io metterò in lui uno spirito
        tale che, all'udire una certa notizia, egli tornerà nel suo paese; e io lo
        farò morire di spada nel suo paese'"».<br>
        <sup>8 </sup> Rabsachè tornò dal re d'Assiria e lo trovò che assediava
        Libna, poiché aveva saputo che il suo signore era partito da Lachis. <sup>
            9
        </sup> Il re ricevette questa notizia concernente Tiraca, re d'Etiopia:
        «Egli si è mosso per farti guerra». Udito questo, inviò dei messaggeri a
        Ezechia, con questo messaggio: <sup>10 </sup> «Dite così a Ezechia, re
        di Giuda: "Il tuo Dio, nel quale confidi, non t'inganni dicendo:
        ‘Gerusalemme non sarà data nelle mani del re d'Assiria'. <sup>11 </sup>
        Ecco, tu hai udito quello che i re d'Assiria hanno fatto a tutti i paesi,
        come li hanno distrutti; e tu riusciresti a scampare? <sup>12 </sup> Gli
        dèi delle nazioni che i miei padri distrussero, gli dèi di Gozan, di
        Caran, di Resef e dei figli di Eden che sono a Telassar, riuscirono forse
        a liberarle? <sup>13 </sup> Dove sono il re di Camat, il re di Arpad e
        il re della città di Sefarvaim, di Ena e d'Ivva?"».<br>
        <sup>14 </sup> Ezechia prese la lettera dalle mani dei messaggeri e la
        lesse; poi salì alla casa del SIGNORE e la spiegò davanti al SIGNORE. <sup>
            15
        </sup> Ezechia pregò il SIGNORE, dicendo: <sup>16 </sup> «SIGNORE
        degli eserciti, Dio d'Israele, che siedi sopra i cherubini! Tu solo sei il
        Dio di tutti i regni della terra; tu hai fatto il cielo e la terra. <sup>
            17
        </sup> SIGNORE, porgi l'orecchio e ascolta! SIGNORE, apri i tuoi occhi e
        guarda! Ascolta tutte le parole che Sennacherib ha mandate per insultare
        il Dio vivente! <sup>18 </sup> È vero, SIGNORE: i re d'Assiria hanno
        devastato tutte quelle nazioni e i loro paesi, <sup>19 </sup> e hanno
        dato alle fiamme i loro dèi, perché quelli non erano dèi ma opera di mano
        d'uomo, legno e pietra; per questo li hanno distrutti. <sup>20 </sup> Ma
        ora, SIGNORE, Dio nostro, liberaci dalle mani di Sennacherib, affinché
        tutti i regni della terra conoscano che tu solo sei il SIGNORE!»<br>
        <sup>21 </sup> Allora Isaia, figlio di Amots, mandò a dire a Ezechia:
        «Così dice il SIGNORE, Dio d'Israele: Ho udito la preghiera che mi hai
        rivolta riguardo a Sennacherib, re d'Assiria. <sup>22 </sup> Questa è la
        parola che il SIGNORE ha pronunciata contro di lui: "La vergine, figlia di
        Sion, ti disprezza e si fa beffe di te; la figlia di Gerusalemme scrolla
        il capo dietro a te.<br>
        <sup>23 </sup> Chi hai insultato e oltraggiato? Contro chi
        hai alzato la voce e levati in alto i tuoi occhi? Contro il Santo
        d'Israele.<br>
        <sup>24 </sup> Per bocca dei tuoi servi tu hai insultato il Signore, e
        hai detto: ‘Con la moltitudine dei miei carri io sono salito in cima alle
        montagne, sui fianchi del Libano; io abbatterò i suoi cedri più alti e i
        suoi cipressi più belli; arriverò al suo più remoto nascondiglio, alla sua
        magnifica foresta.<br>
        <sup>25 </sup> Io, io ho scavato e bevuto dell'acqua; con la pianta dei
        miei piedi prosciugherò tutti i fiumi d'Egitto'.<br>
        <sup>26 </sup> Non l'hai udito? Da lungo tempo ho preparato questo; da
        tempi antichi ne ho ideato il progetto; ora ho fatto in modo che si
        compia: che tu riduca città forti in monti di rovine.<br>
        <sup>27 </sup> I loro abitanti, privi di forza, sono spaventati e
        confusi; sono come l'erba dei campi, come la tenera verdura, come
        l'erbetta dei tetti, come grano riarso prima che metta la spiga.<br>
        <sup>28 </sup> Ma io so quando ti siedi, quando esci, quando entri e
        quando t'infuri contro di me.<br>
        <sup>29 </sup> Poiché ti sei infuriato contro di me, e perché la tua
        insolenza è salita alle mie orecchie, io ti metterò il mio anello al naso
        e il mio morso in bocca e ti farò tornare per la via da cui sei venuto".<br>
        <sup>30 </sup> E questo, Ezechia, ti servirà di segno: quest'anno si
        mangerà il frutto del grano caduto; il secondo anno, quello che cresce da
        sé; ma il terzo anno seminerete e mieterete; pianterete vigne e ne
        mangerete il frutto. <sup>31 </sup> E il resto della casa di Giuda che
        sarà scampato metterà ancora radici in basso e porterà frutto in alto. <sup>
            32
        </sup> Poiché da Gerusalemme uscirà un residuo, e dal monte di Sion
        usciranno degli scampati. Lo zelo del SIGNORE degli eserciti farà questo.<br>
        <sup>33 </sup> Perciò così parla il SIGNORE riguardo al re d'Assiria:
        "Egli non entrerà in questa città e non vi lancerà freccia; non l'assalirà
        con scudi e non alzerà terrapieno contro di essa.<br>
        <sup>34 </sup> Egli se ne tornerà per la via da cui è venuto, e non
        entrerà in questa città", dice il SIGNORE.<br>
        <sup>35 </sup> "Io proteggerò questa città per salvarla, per amore di me
        stesso e per amore di Davide, mio servo"».<br>
        <sup>36 </sup> L'angelo del SIGNORE uscì e colpì, nel campo degli Assiri,
        centottantacinquemila uomini; e quando la gente si alzò la mattina, eccovi
        tanti cadaveri.<br>
        <sup>37 </sup> Allora Sennacherib, re d'Assiria, tolse l'accampamento,
        partì e tornò a Ninive, dove rimase. <sup>38 </sup> Mentre stava
        prostrato nella casa di Nisroc, suo dio, Adrammelec e Sareser, suoi figli,
        lo uccisero a colpi di spada e si rifugiarono nel paese di Ararat. Ed
        Esaraddon, suo figlio, regnò al suo posto.
    </p>

    <h3 class="h3">Malattia, guarigione e cantico di Ezechia</h3>

    <p class="p">
        <span class="color_of_chapter">38 </span><sup>1 </sup> In quel tempo Ezechia si ammalò di una
        malattia
        che doveva
        condurlo alla morte. Il profeta Isaia, figlio di Amots, andò da lui e gli
        disse: «Così parla il SIGNORE: "Da' i tuoi ordini alla tua casa, perché
        sei un uomo morto; non guarirai"».<br>
        <sup>2 </sup> Allora Ezechia voltò la faccia verso il muro e pregò il
        SIGNORE, dicendo: <sup>3 </sup> «SIGNORE ricòrdati, ti prego, che io ho
        camminato davanti a te con fedeltà e con cuore integro, e che ho fatto ciò
        che è bene ai tuoi occhi». Ed Ezechia scoppiò in un gran pianto.<br>
        <sup>4 </sup> Allora la parola del SIGNORE fu rivolta a Isaia in questi
        termini: <sup>5 </sup> «Va', e di' a Ezechia: "Così parla il SIGNORE,
        Dio di Davide, tuo padre: ‘Ho udito la tua preghiera, ho visto le tue
        lacrime; ecco, io aggiungerò ai tuoi giorni quindici anni; <sup>6 </sup>
        libererò te e questa città dalle mani del re d'Assiria e proteggerò questa
        città. <sup>7 </sup> E, da parte del SIGNORE, questo ti servirà di segno
        che il SIGNORE adempirà la parola da lui pronunciata: <sup>8 </sup>
        ecco, io farò retrocedere di dieci gradini l'ombra dei gradini che, per
        effetto del sole, si è allungata sui dieci gradini di Acaz'"». E il sole
        retrocedette di dieci gradini sui gradini dov'era disceso.<br>
        <sup>9 </sup> Scritto di Ezechia, re di Giuda, in occasione
        della sua malattia e della guarigione dal suo male.<br>
        <sup>10 </sup> Io dicevo: «Al declino dei miei giorni devo andarmene alle
        porte del soggiorno dei morti; io sono privato del resto dei miei anni!»<br>
        <sup>11 </sup> Io dicevo: «Non vedrò più il SIGNORE, il SIGNORE, sulla
        terra dei viventi; fra gli abitanti del mondo dei trapassati, non vedrò
        più nessun uomo.<br>
        <sup>12 </sup> La mia abitazione è divelta e portata via lontano da me,
        come una tenda di pastore. Io ho arrotolato la mia vita, come fa il
        tessitore; egli mi taglia via dalla trama; dal giorno alla notte tu mi
        avrai finito.<br>
        <sup>13 </sup> Io speravo fino al mattino… ma come un leone, egli mi
        spezzava tutte le ossa; dal giorno alla notte tu mi avrai finito.<br>
        <sup>14 </sup> Io stridevo come la rondine, come la gru, io gemevo come
        la colomba: i miei occhi erano stanchi di guardare in alto. Signore, mi si
        fa violenza; sii tu il mio garante».<br>
        <sup>15 </sup> Che dirò? Egli mi ha parlato ed egli l'ha fatto; io
        camminerò con umiltà durante i miei anni, ricordando l'amarezza della mia
        anima.<br>
        <sup>16 </sup> Signore, mediante queste cose si vive e in tutte queste
        cose sta la vita del mio spirito; guariscimi dunque e rendimi la vita!<br>
        <sup>17 </sup> Ecco, è per la mia pace che io ho avuto grande amarezza;
        ma tu, nel tuo amore, mi hai liberato dalla fossa della decomposizione,
        perché ti sei gettato dietro alle spalle tutti i miei peccati.<br>
        <sup>18 </sup> Poiché non è il soggiorno dei morti che possa lodarti, non
        è la morte che ti possa celebrare; quelli che scendono nella tomba non
        possono più sperare nella tua fedeltà.<br>
        <sup>19 </sup> Il vivente, il vivente è quello che ti loda, come faccio
        io quest'oggi; il padre farà conoscere ai suoi figli la tua fedeltà.<br>
        <sup>20 </sup> Il SIGNORE mi salva! Suoneremo melodie, tutti i giorni
        della nostra vita, nella casa del SIGNORE.<br>
        <sup>21 </sup> Isaia aveva detto: «Si prenda un impiastro di fichi
        secchi, lo si applichi sull'ulcera e il re guarirà». <sup>22 </sup>
        Ezechia aveva detto: «Da quale segno riconoscerò che io salirò alla casa
        del SIGNORE?»
    </p>

    <h3 class="h3">L'ambasciata babilonese</h3>

    <p class="p">
        <span class="color_of_chapter">39 </span>​<sup>1 </sup> In quel tempo Merodac-Baladan, figlio di
        Baladan,
        re di
        Babilonia, mandò una lettera e un dono a Ezechia, perché aveva sentito che
        egli era stato malato ed era guarito. <sup>2 </sup> Ezechia se ne
        rallegrò e mostrò agli ambasciatori le stanze dove erano le sue cose
        preziose, l'argento, l'oro, gli aromi, gli oli finissimi, tutto il suo
        arsenale e tutto quello che si trovava nei suoi magazzini; non vi fu cosa,
        nel suo palazzo e in tutti i suoi domini, che Ezechia non mostrasse loro.<br>
        <sup>3 </sup> Allora il profeta Isaia andò dal re Ezechia e gli disse:
        «Che hanno detto quegli uomini? Da dove ti sono venuti?» Ezechia rispose:
        «Sono venuti da me da un paese lontano, da Babilonia». <sup>4 </sup>
        Isaia disse: «Che hanno visto in casa tua?» Ezechia rispose: «Hanno visto
        tutto quello che c'è in casa mia; non c'è nulla nei miei tesori che io non
        abbia mostrato loro». <sup>5 </sup> Allora Isaia disse a Ezechia:
        «Ascolta la parola del SIGNORE degli eserciti: <sup>6 </sup> "Ecco,
        verranno giorni in cui tutto quello che c'è in casa tua e tutto quello che
        i tuoi padri hanno accumulato fino a oggi sarà trasportato a Babilonia; e
        non ne rimarrà nulla", dice il SIGNORE. <sup>7 </sup> "Saranno presi
        alcuni dei tuoi figli, usciti da te e da te generati, per farne degli
        eunuchi nel palazzo del re di Babilonia"». <sup>8 </sup> Ezechia rispose
        a Isaia: «La parola del SIGNORE che tu hai pronunciata è buona». Poi
        aggiunse: «Perché ci sarà almeno pace e sicurezza durante la mia vita».
    </p>

    <h3 class="h3">La prossima venuta del Signore; fragilità della creatura</h3>

    <p class="p">
        <span class="color_of_chapter">40 </span>​<sup>1 </sup> «Consolate, consolate il mio popolo», dice il
        vostro Dio.<br>
        <sup>2 </sup> «Parlate al cuore di Gerusalemme e proclamatele che il
        tempo della sua schiavitù è compiuto; che il debito della sua iniquità è
        pagato, che essa ha ricevuto dalla mano del SIGNORE il doppio per tutti i
        suoi peccati».<br>
        <sup>3 </sup> La voce di uno grida: «Preparate nel deserto la
        via del SIGNORE, appianate nei luoghi aridi una strada per il nostro Dio!<br>
        <sup>4 </sup> Ogni valle sia colmata, ogni monte e ogni colle siano
        abbassati; i luoghi scoscesi siano livellati, i luoghi accidentati
        diventino pianeggianti.<br>
        <sup>5 </sup> Allora la gloria del SIGNORE sarà rivelata e tutti, allo
        stesso tempo, la vedranno; perché la bocca del SIGNORE l'ha detto».<br>
        <sup>6 </sup> Una voce dice: «Grida!» E si risponde: «Che griderò?»
        «Grida che ogni carne è come l'erba e che tutta la sua grazia è come il
        fiore del campo.<br>
        <sup>7 </sup> L'erba si secca, il fiore appassisce quando il soffio del
        SIGNORE vi passa sopra; certo, il popolo è come l'erba.<br>
        <sup>8 </sup> L'erba si secca, il fiore appassisce, ma la parola del
        nostro Dio dura per sempre».<br>
        <sup>9 </sup> Tu che porti la buona notizia a Sion, sali sopra un alto
        monte! Tu che porti la buona notizia a Gerusalemme, alza forte la voce!
        Alzala, non temere! Di' alle città di Giuda: «Ecco il vostro Dio!»<br>
        <sup>10 </sup> Ecco, il Signore, DIO, viene con potenza, con il suo
        braccio egli domina. Ecco, il suo salario è con lui, la sua ricompensa lo
        precede.<br>
        <sup>11 </sup> Come un pastore, egli pascerà il suo gregge: raccoglierà
        gli agnelli in braccio, li porterà sul petto, condurrà le pecore che
        allattano.<br>
        <sup>12 </sup> Chi ha misurato le acque nel cavo della sua mano o preso
        le dimensioni del cielo con il palmo? Chi ha raccolto la polvere della
        terra in una misura o pesato le montagne con la stadera e i colli con la
        bilancia?<br>
        <sup>13 </sup> Chi ha preso le dimensioni dello Spirito del SIGNORE o chi
        gli è stato consigliere per insegnargli qualcosa?<br>
        <sup>14 </sup> Chi ha egli consultato perché gli desse istruzione e gli
        insegnasse il sentiero della giustizia, gli impartisse la saggezza e gli
        facesse conoscere la via del discernimento?<br>
        <sup>15 </sup> Ecco, le nazioni sono come una goccia che cade da un
        secchio, come la polvere minuta delle bilance; ecco, le isole sono come
        pulviscolo che vola.<br>
        <sup>16 </sup> Il Libano non basterebbe a procurare il fuoco e i suoi
        animali non basterebbero per l'olocausto.<br>
        <sup>17 </sup> Tutte le nazioni sono come nulla davanti a lui; egli le
        valuta meno che nulla, una vanità.<br>
        <sup>18 </sup> A chi vorreste assomigliare Dio? Con quale immagine lo
        rappresentereste?<br>
        <sup>19 </sup> Un artista fonde l'idolo, l'orafo lo ricopre d'oro e vi
        salda delle catenelle d'argento.<br>
        <sup>20 </sup> Colui che la povertà costringe a offrire poco sceglie un
        legno che non marcisca e si procura un abile artigiano per fare un idolo
        che non vacilli.<br>
        <sup>21 </sup> Ma non lo sapete? Non l'avete sentito? Non vi è stato
        annunciato fin dal principio? Non avete riflettuto sulla fondazione della
        terra?<br>
        <sup>22 </sup> Egli è assiso sulla volta della terra, da lì gli abitanti
        appaiono come cavallette; egli distende i cieli come una cortina e li
        spiega come una tenda per abitarvi;<br>
        <sup>23 </sup> egli riduce i prìncipi a nulla e annienta i giudici della
        terra;<br>
        <sup>24 </sup> appena piantati, appena seminati, appena il loro fusto ha
        preso radici in terra, egli vi soffia contro e quelli inaridiscono, e
        l'uragano li porta via come stoppia.<br>
        <sup>25 </sup> «A chi dunque mi vorreste assomigliare, a chi sarei io
        uguale?», dice il Santo.<br>
        <sup>26 </sup> Levate gli occhi in alto e guardate: chi ha creato queste
        cose? Egli le fa uscire e conta il loro esercito, le chiama tutte per
        nome; per la grandezza del suo potere e per la potenza della sua forza,
        non ne manca una.<br>
        <sup>27 </sup> Perché dici tu, Giacobbe, e perché parli così,
        Israele: «La mia via è occulta al SIGNORE e al mio diritto non bada il mio
        Dio»?<br>
        <sup>28 </sup> Non lo sai tu? Non l'hai mai udito? Il SIGNORE è Dio
        eterno, il creatore degli estremi confini della terra; egli non si
        affatica e non si stanca; la sua intelligenza è imperscrutabile.<br>
        <sup>29 </sup> Egli dà forza allo stanco e accresce il vigore a colui che
        è spossato.<br>
        <sup>30 </sup> I giovani si affaticano e si stancano; i più forti
        vacillano e cadono;<br>
        <sup>31 </sup> ma quelli che sperano nel SIGNORE acquistano nuove forze,
        si alzano a volo come aquile, corrono e non si stancano, camminano e non
        si affaticano.
    </p>

    <h3 class="h3">Potenza di Dio e vanità degli idoli</h3>

    <p class="p">
        <span class="color_of_chapter">41 </span><sup>1 </sup> «Isole, fate silenzio davanti a me! Riprendano
        nuove forze
        i popoli, si accostino e poi parlino! Veniamo assieme in giudizio!<br>
        <sup>2 </sup> Chi ha suscitato dall'oriente colui che la giustizia chiama
        sui suoi passi? Egli dà in sua balìa le nazioni e lo fa dominare sui re;
        egli riduce la loro spada in polvere e il loro arco come pula portata via
        dal vento.<br>
        <sup>3 </sup> Egli li insegue e passa in trionfo per una via che i suoi
        piedi non hanno mai calcato.<br>
        <sup>4 </sup> Chi ha operato, chi ha fatto questo? Colui che fin dal
        principio ha chiamato le generazioni alla vita. Io, il SIGNORE, sono il
        primo; io sarò con gli ultimi».<br>
        <sup>5 </sup> Le isole lo vedono e sono prese da paura; le estremità
        della terra tremano. Essi si avvicinano, arrivano!<br>
        <sup>6 </sup> Si aiutano a vicenda; ognuno dice al suo fratello:
        «Coraggio!»<br>
        <sup>7 </sup> Il fabbro incoraggia l'orafo; chi usa il martello per
        levigare incoraggia colui che batte l'incudine, e dice della saldatura: «È
        buona!» Egli fissa l'idolo con dei chiodi perché non si smuova.<br>
        <sup>8 </sup> «Ma tu, Israele, mio servo, Giacobbe che io ho scelto,
        discendenza di Abraamo, l'amico mio,<br>
        <sup>9 </sup> tu, che ho preso dalle estremità della terra, che ho
        chiamato dalle parti più remote di essa, a cui ho detto: "Tu sei il mio
        servo", ti ho scelto e non ti ho rigettato.<br>
        <sup>10 </sup> Tu, non temere, perché io sono con te; non ti smarrire,
        perché io sono il tuo Dio; io ti fortifico, io ti soccorro, io ti sostengo
        con la destra della mia giustizia.<br>
        <sup>11 </sup> Ecco, tutti quelli che si sono infiammati contro di te
        saranno svergognati e confusi; i tuoi avversari saranno ridotti a nulla e
        periranno;<br>
        <sup>12 </sup> tu li cercherai e non li troverai più. Quelli che
        litigavano con te, quelli che ti facevano guerra, saranno come nulla, come
        cosa che più non è;<br>
        <sup>13 </sup> perché io, il SIGNORE, il tuo Dio, fortifico la tua mano
        destra e ti dico: "Non temere, io ti aiuto!<br>
        <sup>14 </sup> Non temere, o Giacobbe, vermiciattolo, o residuo
        d'Israele. Io ti aiuto", dice il SIGNORE. Il tuo Redentore è il Santo
        d'Israele.<br>
        <sup>15 </sup> Ecco, io faccio di te un erpice nuovo dai denti aguzzi; tu
        trebbierai i monti e li ridurrai in polvere, e renderai le colline simili
        alla pula.<br>
        <sup>16 </sup> Tu li ventilerai e il vento li porterà via; il turbine li
        disperderà; ma tu esulterai nel SIGNORE e ti glorierai del Santo
        d'Israele.<br>
        <sup>17 </sup> I miseri e i poveri cercano acqua, e non ce n'è; la loro
        lingua è secca dalla sete. Io, il SIGNORE, li esaudirò. Io, il Dio
        d'Israele, non li abbandonerò.<br>
        <sup>18 </sup> Io farò scaturire dei fiumi sulle nude alture, delle fonti
        in mezzo alle valli; farò del deserto uno stagno, della terra arida una
        terra di sorgenti;<br>
        <sup>19 </sup> pianterò nel deserto il cedro, l'acacia, il mirto e
        l'olivo selvatico; metterò nei luoghi sterili il cipresso, il platano e il
        larice tutti assieme,<br>
        <sup>20 </sup> affinché quelli vedano, sappiano, considerino
        e capiscano tutti quanti che la mano del SIGNORE ha operato questo e che
        il Santo d'Israele ne è il creatore.<br>
        <sup>21 </sup> «Presentate la vostra causa», dice il SIGNORE; «esponete
        le vostre ragioni», dice il re di Giacobbe.<br>
        <sup>22 </sup> «Le espongano essi e ci dichiarino quel che avverrà. Le
        vostre predizioni di prima quali sono? Ditecele, perché possiamo porvi
        mente e riconoscerne il compimento; oppure fateci udire le cose future.<br>
        <sup>23 </sup> Annunciateci quel che succederà più tardi e sapremo che
        siete degli dèi; sì, fate del bene o del male, affinché noi lo vediamo e
        lo consideriamo assieme.<br>
        <sup>24 </sup> Ecco, voi siete niente, l'opera vostra non vale nulla. È
        una cosa abominevole scegliere voi!<br>
        <sup>25 </sup> Io l'ho suscitato dal settentrione ed egli viene;
        dall'oriente, ed egli invoca il mio nome; egli calpesta i prìncipi come
        fango, come il vasaio che calca l'argilla.<br>
        <sup>26 </sup> Chi ha annunciato questo fin dal principio perché lo
        sapessimo? Già da molto prima perché dicessimo: "È vero"? Nessuno l'ha
        annunciato, nessuno l'ha predetto, nessuno ha udito i vostri discorsi.<br>
        <sup>27 </sup> Io per primo ho detto a Sion: "Guardate, eccoli!" A
        Gerusalemme ho inviato un messaggero di buone notizie.<br>
        <sup>28 </sup> Io guardo, e non c'è nessuno; non c'è tra di loro nessuno
        che sappia dare un consiglio, che, se io lo interrogo, possa darmi
        risposta.<br>
        <sup>29 </sup> Ecco, tutti quanti costoro non sono che vanità; le loro
        opere non sono nulla, i loro idoli non sono che vento e cose da niente.
    </p>

    <h3 class="h3">Il servo del Signore</h3>

    <p class="p">
        <span class="color_of_chapter">42 </span>​<sup>1 </sup> «Ecco il mio servo, io lo sosterrò; il mio
        eletto
        di cui
        mi compiaccio; io ho messo il mio Spirito su di lui, egli manifesterà la
        giustizia alle nazioni.<br>
        <sup>2 </sup> Egli non griderà, non alzerà la voce, non la farà udire per
        le strade.<br>
        <sup>3 </sup> Non frantumerà la canna rotta e non spegnerà il lucignolo
        fumante; manifesterà la giustizia secondo verità.<br>
        <sup>4 </sup> Egli non verrà meno e non si abbatterà finché abbia
        stabilito la giustizia sulla terra; e le isole aspetteranno fiduciose la
        sua legge».<br>
        <sup>5 </sup> Così parla Dio, il SIGNORE, che ha creato i cieli e li ha
        spiegati, che ha disteso la terra con tutto quello che essa produce, che
        dà il respiro al popolo che c'è sopra e lo spirito a quelli che vi
        camminano.<br>
        <sup>6 </sup> «Io, il SIGNORE, ti ho chiamato secondo giustizia e ti
        prenderò per la mano; ti custodirò e farò di te l'alleanza del popolo, la
        luce delle nazioni,<br>
        <sup>7 </sup> per aprire gli occhi dei ciechi, per far uscire dal carcere
        i prigionieri e dalle prigioni quelli che abitano nelle tenebre.<br>
        <sup>8 </sup> Io sono il SIGNORE; questo è il mio nome; io non darò la
        mia gloria a un altro, né la lode che mi spetta agli idoli.<br>
        <sup>9 </sup> Ecco, le cose di prima sono avvenute e io ve ne annuncio
        delle nuove; prima che germoglino, ve le rendo note».<br>
        <sup>10 </sup> Cantate al SIGNORE un cantico nuovo, cantate le sue lodi
        all'estremità della terra, o voi che scendete sul mare, e anche gli esseri
        che esso contiene, le isole e i loro abitanti!<br>
        <sup>11 </sup> Il deserto e le sue città alzino la voce! Alzino la voce i
        villaggi occupati da Chedar! Esultino gli abitanti di Sela, prorompano in
        grida di gioia dalla vetta dei monti!<br>
        <sup>12 </sup> Diano gloria al SIGNORE, proclamino la sua lode nelle
        isole!<br>
        <sup>13 </sup> Il SIGNORE avanzerà come un eroe, ecciterà il suo ardore
        come un guerriero; manderà un grido, un grido tremendo, trionferà sui suoi
        nemici.<br>
        <sup>14 </sup> «Per lungo tempo ho taciuto, me ne sono stato tranquillo,
        mi sono trattenuto; ora griderò come una che sta per partorire, respirerò
        affannosamente e sbufferò a un tempo.<br>
        <sup>15 </sup> Io devasterò montagne e colline, ne farò seccare tutte le
        erbe; ridurrò i fiumi in isole, asciugherò gli stagni.<br>
        <sup>16 </sup> Farò camminare i ciechi per una via che ignorano, li
        guiderò per sentieri che non conoscono; cambierò davanti a loro le tenebre
        in luce, renderò pianeggianti i luoghi impervi. Sono queste le cose che io
        farò e non li abbandonerò.<br>
        <sup>17 </sup> Ma volgeranno le spalle, coperti d'infamia,
        quelli che confidano negli idoli scolpiti e dicono alle immagini fuse:
        "Voi siete i nostri dèi!"<br>
        <sup>18 </sup> «Ascoltate, sordi, e voi, ciechi, guardate e vedete!<br>
        <sup>19 </sup> Chi è cieco, se non il mio servo, e sordo come il
        messaggero inviato da me? Chi è cieco come colui che è mio amico, cieco
        come il servo del SIGNORE?<br>
        <sup>20 </sup> Tu hai visto molte cose, ma non vi hai posto mente; gli
        orecchi erano aperti, ma non hai udito nulla».<br>
        <sup>21 </sup> Il SIGNORE si è compiaciuto, per amore della sua
        giustizia, di rendere la sua legge grande e magnifica;<br>
        <sup>22 </sup> ma questo è un popolo saccheggiato e spogliato; sono tutti
        legati in caverne, rinchiusi nelle prigioni. Sono abbandonati al
        saccheggio, e non c'è chi li liberi; spogliati, e non c'è chi dica:
        «Restituisci!»<br>
        <sup>23 </sup> Chi di voi presterà orecchio a questo? Chi starà attento e
        ascolterà in avvenire?<br>
        <sup>24 </sup> Chi ha abbandonato Giacobbe al saccheggio e Israele in
        balìa dei predoni? Non è stato forse il SIGNORE? Colui contro il quale
        abbiamo peccato, nelle cui vie non si è voluto camminare e alla cui legge
        non si è ubbidito?<br>
        <sup>25 </sup> Perciò egli ha riversato su Israele la sua ira furente e
        la violenza della guerra; la guerra l'ha avvolto nelle sue fiamme, ed egli
        non ha capito; l'ha consumato, ed egli non se l'è presa a cuore.
    </p>

    <h3 class="h3">Il Signore solo è colui che salva Israele</h3>

    <p class="p">
        <span class="color_of_chapter">43 </span><sup>1 </sup> Ma ora così parla il SIGNORE, il tuo Creatore,
        o
        Giacobbe,
        colui che ti ha formato, o Israele: «Non temere, perché io ti ho
        riscattato, ti ho chiamato per nome; tu sei mio!<br>
        <sup>2 </sup> Quando dovrai attraversare le acque, io sarò con te; quando
        attraverserai i fiumi, essi non ti sommergeranno; quando camminerai nel
        fuoco non sarai bruciato e la fiamma non ti consumerà,<br>
        <sup>3 </sup> perché io sono il SIGNORE, il tuo Dio, il Santo d'Israele,
        il tuo Salvatore; io ho dato l'Egitto come tuo riscatto, l'Etiopia e Seba
        al tuo posto.<br>
        <sup>4 </sup> Perché tu sei prezioso ai miei occhi, sei stimato e io ti
        amo, io do degli uomini al tuo posto e dei popoli in cambio della tua
        vita.<br>
        <sup>5 </sup> Non temere, perché io sono con te; io ricondurrò la tua
        discendenza da oriente e ti raccoglierò da occidente.<br>
        <sup>6 </sup> Dirò al settentrione: "Da'!" e al mezzogiorno: "Non
        trattenere!" Fa' venire i miei figli da lontano e le mie figlie dalle
        estremità della terra:<br>
        <sup>7 </sup> tutti quelli cioè che portano il mio nome, che io ho creati
        per la mia gloria, che ho formati, che ho fatti.<br>
        <sup>8 </sup> «Fa' uscire il popolo cieco che ha occhi, e i sordi che
        hanno orecchi!<br>
        <sup>9 </sup> Si adunino tutte assieme le nazioni, si riuniscano i
        popoli! Chi tra di loro può annunciare queste cose e farci udire delle
        predizioni antiche? Procurino i loro testimoni e stabiliscano il loro
        diritto, affinché, dopo averli uditi, si dica: "È vero!"<br>
        <sup>10 </sup> I miei testimoni siete voi», dice il SIGNORE, «voi e il
        mio servo che io ho scelto, affinché voi lo sappiate, mi crediate e
        riconosciate che io sono. Prima di me nessun Dio fu formato, e dopo di me
        non ve ne sarà nessuno.<br>
        <sup>11 </sup> Io, io sono il SIGNORE, e fuori di me non c'è salvatore.<br>
        <sup>12 </sup> Io ho annunciato, salvato, predetto, e non un dio
        straniero in mezzo a voi; voi me ne siete testimoni», dice il SIGNORE; «io
        sono Dio.<br>
        <sup>13 </sup> Da che fu il giorno, io sono; nessuno può liberare dalla
        mia mano; io opererò. Chi potrà impedire la mia opera?»<br>
        <sup>14 </sup> Così parla il SIGNORE, il vostro Redentore, il Santo
        d'Israele: «Per amor vostro io mando il nemico contro Babilonia; volgerò
        tutti in fuga e i Caldei scenderanno sulle navi di cui sono così fieri.<br>
        <sup>15 </sup> Io sono il SIGNORE, il vostro Santo, il
        creatore d'Israele, il vostro re».<br>
        <sup>16 </sup> Così parla il SIGNORE, che aprì una strada nel mare e un
        sentiero fra le acque potenti,<br>
        <sup>17 </sup> che fece uscire carri e cavalli, un esercito di prodi
        guerrieri; tutti quanti furono atterrati e mai più si rialzarono; furono
        estinti, spenti come un lucignolo.<br>
        <sup>18 </sup> «Non ricordate più le cose passate, non considerate più le
        cose antiche.<br>
        <sup>19 </sup> Ecco, io sto per fare una cosa nuova; essa sta per
        germogliare; non la riconoscerete? Sì, io aprirò una strada nel deserto,
        farò scorrere dei fiumi nella steppa.<br>
        <sup>20 </sup> Le bestie dei campi, gli sciacalli e gli struzzi mi
        glorificheranno, perché avrò dato l'acqua al deserto, fiumi alla steppa,
        per dar da bere al mio popolo, al mio eletto.<br>
        <sup>21 </sup> Il popolo che mi sono formato proclamerà le mie lodi.<br>
        <sup>22 </sup> «Tu non mi hai invocato, Giacobbe, anzi ti sei stancato di
        me, Israele!<br>
        <sup>23 </sup> Tu non mi hai portato l'agnello dei tuoi olocausti e non
        mi hai onorato con i tuoi sacrifici; io non ti ho tormentato con richieste
        di offerte, né ti ho stancato domandandoti incenso.<br>
        <sup>24 </sup> Tu non hai comprato con denaro canna odorosa per me e non
        mi hai saziato con il grasso dei tuoi sacrifici; ma tu mi hai tormentato
        con i tuoi peccati, mi hai stancato con le tue iniquità.<br>
        <sup>25 </sup> Io, io, sono colui che per amore di me stesso cancello le
        tue trasgressioni e non mi ricorderò più dei tuoi peccati.<br>
        <sup>26 </sup> Risveglia la mia memoria, discutiamo assieme, parla tu
        stesso per giustificarti!<br>
        <sup>27 </sup> Il tuo primo progenitore ha peccato, i tuoi mediatori si
        sono ribellati a me;<br>
        <sup>28 </sup> perciò io ho trattato come profani i capi del santuario,
        ho votato Giacobbe allo sterminio, ho abbandonato Israele all'infamia.
    </p>

    <h3 class="h3">Il Signore e gli idoli</h3>

    <p class="p">
        <span class="color_of_chapter">44 </span><sup>1 </sup> «Ora ascolta, Giacobbe, mio servo, o Israele,
        che
        io ho
        scelto!<br>
        <sup>2 </sup> Così parla il SIGNORE che ti ha fatto, che ti ha formato
        fin dal seno materno, colui che ti soccorre: "Non temere, Giacobbe, mio
        servo, o Iesurun, che io ho scelto!"<br>
        <sup>3 </sup> Io infatti spanderò le acque sul suolo assetato e i
        ruscelli sull'arida terra; spanderò il mio Spirito sulla tua discendenza e
        la mia benedizione sui tuoi rampolli;<br>
        <sup>4 </sup> essi germoglieranno come in mezzo all'erba, come salici in
        riva a correnti d'acque.<br>
        <sup>5 </sup> L'uno dirà: "Io sono del SIGNORE", l'altro si chiamerà
        Giacobbe, e un altro scriverà sulla sua mano: "Del SIGNORE", e si onorerà
        di portare il nome d'Israele.<br>
        <sup>6 </sup> «Così parla il SIGNORE, re d'Israele e suo Redentore, il
        SIGNORE degli eserciti: "Io sono il primo e sono l'ultimo, e fuori di me
        non c'è Dio.<br>
        <sup>7 </sup> Chi, come me, proclama l'avvenire fin da quando fondai
        questo popolo antico? Che egli lo dichiari e me lo provi! Lo annuncino
        essi l'avvenire, e quanto avverrà!<br>
        <sup>8 </sup> Non vi spaventate, non temete! Non te l'ho io annunciato e
        dichiarato da tempo? Voi me ne siete testimoni. C'è forse un Dio fuori di
        me? Non c'è altra Rocca; io non ne conosco nessuna"».<br>
        <sup>9 </sup> Quelli che fabbricano immagini scolpite sono tutti vanità;
        i loro idoli più cari non giovano a nulla; i loro testimoni non vedono,
        non capiscono nulla, perché essi siano coperti di vergogna.<br>
        <sup>10 </sup> Chi fabbrica un dio o fonde un'immagine che non gli serva
        a nulla?<br>
        <sup>11 </sup> Ecco, tutti quelli che vi lavorano saranno coperti di
        vergogna, e gli artefici stessi non sono che uomini! Si radunino tutti, si
        presentino! Saranno spaventati e coperti di vergogna tutti insieme.<br>
        <sup>12 </sup> Il fabbro lima il ferro, lo mette nel fuoco,
        forma l'idolo a colpi di martello e lo lavora con braccio vigoroso; soffre
        perfino la fame e la forza gli viene meno, non beve acqua e si affatica.<br>
        <sup>13 </sup> Il falegname stende la sua corda, disegna l'idolo con la
        matita, lo lavora con lo scalpello, lo misura con il compasso, ne fa una
        figura umana, una bella forma d'uomo, perché abiti una casa.<br>
        <sup>14 </sup> Si tagliano dei cedri, si prendono degli elci, delle
        querce, si fa la scelta fra gli alberi della foresta, si piantano dei pini
        che la pioggia fa crescere.<br>
        <sup>15 </sup> Poi tutto questo serve all'uomo per fare fuoco, ed egli ne
        prende per riscaldarsi, ne accende anche il forno per cuocere il pane; e
        ne fa pure un dio e lo adora, ne scolpisce un'immagine, davanti alla quale
        si inginocchia.<br>
        <sup>16 </sup> Ne brucia la metà nel fuoco, con l'altra metà prepara la
        carne, la fa arrostire e si sazia. Poi si scalda e dice: «Ah! mi riscaldo,
        godo a veder questa fiamma!»<br>
        <sup>17 </sup> Con l'avanzo si fa un dio, il suo idolo, gli si prostra
        davanti, lo adora, lo prega e gli dice: «Salvami, perché tu sei il mio
        dio!»<br>
        <sup>18 </sup> Non sanno nulla, non capiscono nulla; hanno impiastrato
        loro gli occhi perché non vedano e il cuore perché non comprendano.<br>
        <sup>19 </sup> Nessuno rientra in se stesso e ha conoscimento e
        intelletto per dire: «Ne ho bruciato la metà nel fuoco, sui suoi carboni
        ho fatto cuocere il pane, vi ho arrostito la carne che ho mangiata; con il
        resto farei un idolo abominevole? Mi inginocchierei davanti a un pezzo di
        legno?»<br>
        <sup>20 </sup> Un tale uomo si pasce di cenere, il suo cuore sviato lo
        inganna al punto che non può liberarsene e dire: «Ciò che stringo nella
        mia destra non è forse una menzogna?»
    </p>

    <h3 class="h3">Ritorno d'Israele; intervento di Ciro</h3>

    <p class="p">
        <sup>21 </sup> «Ricòrdati di queste cose, o Giacobbe, o Israele, perché
        tu sei mio servo; io ti ho formato, tu sei il mio servo, Israele, tu non
        sarai da me dimenticato.<br>
        <sup>22 </sup> Io ho fatto sparire le tue trasgressioni come una densa
        nube, e i tuoi peccati come una nuvola; torna a me, perché io ti ho
        riscattato».<br>
        <sup>23 </sup> Cantate, o cieli, poiché il SIGNORE ha operato! Giubilate,
        o profondità della terra! Prorompete in grida di gioia, o montagne, o
        foreste con tutti gli alberi vostri! Poiché il SIGNORE ha riscattato
        Giacobbe e manifesta la sua gloria in Israele!<br>
        <sup>24 </sup> Così parla il SIGNORE, il tuo Redentore, colui che ti ha
        formato fin dal seno materno: «Io sono il SIGNORE, che ha fatto tutte le
        cose; io solo ho spiegato i cieli, ho disteso la terra, senza che vi fosse
        nessuno con me.<br>
        <sup>25 </sup> Io rendo vani i presagi degli impostori e rendo insensati
        gli indovini; io faccio indietreggiare i saggi e muto la loro scienza in
        follia.<br>
        <sup>26 </sup> Io confermo la parola del mio servo e realizzo le
        predizioni dei miei messaggeri; io dico di Gerusalemme: "Essa sarà
        abitata!" Delle città di Giuda dico: "Saranno ricostruite e io ne rialzerò
        le rovine".<br>
        <sup>27 </sup> Io dico all'abisso: "Fatti asciutto. Io prosciugherò i
        tuoi fiumi!"<br>
        <sup>28 </sup> Io dico di Ciro: "Egli è il mio pastore; egli adempirà
        tutta la mia volontà, dicendo a Gerusalemme: ‘Sarai ricostruita!' e al
        tempio: ‘Le tue fondamenta saranno gettate!'"».
    </p>

    <p class="p">
        <span class="color_of_chapter">45 </span><sup>1 </sup> Così parla il SIGNORE al suo unto, a Ciro, che
        io ho preso
        per la destra per atterrare davanti a lui le nazioni, per sciogliere le
        cinture ai fianchi dei re, per aprire davanti a lui le porte, in modo che
        nessuna gli resti chiusa.<br>
        <sup>2 </sup> «Io camminerò davanti a te e appianerò i luoghi impervi;
        frantumerò le porte di bronzo, spezzerò le sbarre di ferro;<br>
        <sup>3 </sup> io ti darò i tesori nascosti nelle tenebre, le
        ricchezze riposte in luoghi segreti, affinché tu riconosca che io sono il
        SIGNORE che ti chiama per nome, il Dio d'Israele.<br>
        <sup>4 </sup> Per amore di Giacobbe, mio servo, e d'Israele, mio eletto,
        io ti ho chiamato per nome, ti ho designato, sebbene non mi conoscessi.<br>
        <sup>5 </sup> Io sono il SIGNORE, e non ce n'è alcun altro; fuori di me
        non c'è altro Dio! Io ti ho preparato, sebbene non mi conoscessi,<br>
        <sup>6 </sup> perché da oriente a occidente si riconosca che non c'è
        altro Dio fuori di me. Io sono il SIGNORE, e non ce n'è alcun altro.<br>
        <sup>7 </sup> Io formo la luce, creo le tenebre, do il benessere, creo
        l'avversità; io, il SIGNORE, sono colui che fa tutte queste cose.<br>
        <sup>8 </sup> Cieli, stillate dall'alto; le nuvole facciano piovere la
        giustizia! Si apra la terra e sia feconda di salvezza; faccia germogliare
        la giustizia al tempo stesso. Io, il SIGNORE, creo tutto questo».<br>
        <sup>9 </sup> «Guai a colui che contesta il suo Creatore, egli, rottame
        fra i rottami di vasi di terra! L'argilla dirà forse a colui che la forma:
        "Che fai?" L'opera tua potrà forse dire: "Egli non ha mani"?<br>
        <sup>10 </sup> Guai a colui che dice a suo padre: "Perché generi?" e a
        sua madre: "Perché partorisci?"».<br>
        <sup>11 </sup> Così parla il SIGNORE, il Santo d'Israele, colui che l'ha
        formato: «Voi m'interrogate circa le cose future! Mi date degli ordini
        circa i miei figli e circa l'opera delle mie mani!<br>
        <sup>12 </sup> Io ho fatto la terra e ho creato l'uomo su di essa; io,
        con le mie mani, ho spiegato i cieli e comando tutto il loro esercito.<br>
        <sup>13 </sup> Io ho suscitato Ciro, nella giustizia, e appianerò tutte
        le sue vie; egli ricostruirà la mia città e rimanderà liberi i miei esuli
        senza prezzo di riscatto e senza doni», dice il SIGNORE degli eserciti.
    </p>

    <h3 class="h3">Benedizioni universali</h3>

    <p class="p">
        <sup>14 </sup> Così parla il SIGNORE: «Il frutto delle fatiche
        dell'Egitto e del traffico dell'Etiopia e dei Sabei dalla grande statura
        passerà a te e ti apparterrà; quei popoli cammineranno dietro a te,
        passeranno incatenati, si prostreranno davanti a te e ti supplicheranno,
        dicendo: "Certo Dio è in mezzo a te, e non ce n'è alcun altro; non c'è
        altro Dio"».<br>
        <sup>15 </sup> In verità tu sei un Dio che ti nascondi, o Dio d'Israele,
        o Salvatore!<br>
        <sup>16 </sup> Saranno svergognati, sì, tutti quanti delusi; se ne
        andranno tutti assieme coperti di vergogna i fabbricanti d'idoli;<br>
        <sup>17 </sup> ma Israele sarà salvato dal SIGNORE mediante una salvezza
        eterna; voi non sarete svergognati né delusi, mai più in eterno.<br>
        <sup>18 </sup> Infatti così parla il SIGNORE che ha creato i cieli, il
        Dio che ha formato la terra, l'ha fatta, l'ha stabilita, non l'ha creata
        perché rimanesse deserta, ma l'ha formata perché fosse abitata: «Io sono
        il SIGNORE, e non ce n'è alcun altro.<br>
        <sup>19 </sup> Io non ho parlato in segreto in qualche luogo tenebroso
        della terra; io non ho detto alla discendenza di Giacobbe: "Cercatemi
        invano!" Io, il SIGNORE, parlo con giustizia, dichiaro le cose che sono
        rette.<br>
        <sup>20 </sup> «Adunatevi, venite, accostatevi tutti assieme, voi che
        siete scampati dalle nazioni! Non hanno intelletto quelli che portano il
        loro idolo di legno e pregano un dio che non può salvare.<br>
        <sup>21 </sup> Proclamatelo, fateli avvicinare, si consiglino pure
        assieme! Chi ha annunciato queste cose fin dai tempi antichi e le ha
        predette da lungo tempo? Non sono forse io, il SIGNORE? Fuori di me non
        c'è altro Dio, Dio giusto, e non c'è salvatore fuori di me.<br>
        <sup>22 </sup> Volgetevi a me e siate salvati, voi tutte le
        estremità della terra! Poiché io sono Dio, e non ce n'è alcun altro.<br>
        <sup>23 </sup> Per me stesso io l'ho giurato; è uscita dalla mia bocca
        una parola di giustizia, e non sarà revocata: ogni ginocchio si piegherà
        davanti a me, ogni lingua mi presterà giuramento.<br>
        <sup>24 </sup> "Solo nel SIGNORE", si dirà di me, "è la giustizia e la
        forza"». A lui verranno, pieni di vergogna, quanti si erano adirati contro
        di lui.<br>
        <sup>25 </sup> Nel SIGNORE sarà giustificata e si glorierà tutta la
        discendenza d'Israele.
    </p>

    <h3 class="h3">Sovranità di Dio; vanità degli idoli</h3>

    <p class="p">
        <span class="color_of_chapter">46 </span><sup>1 </sup> Bel crolla, Nebo cade; le loro statue sono
        messe
        sopra
        animali, su bestie da soma; questi idoli che voi portavate qua e là sono
        diventati un carico, un peso per la bestia stanca!<br>
        <sup>2 </sup> Sono caduti, sono crollati assieme, non possono salvare il
        carico, essi stessi se ne vanno in prigionia.<br>
        <sup>3 </sup> «Ascoltatemi, o casa di Giacobbe, voi tutti, residuo della
        casa d'Israele, voi di cui mi sono caricato dal giorno che nasceste, che
        siete stati portati fin dal seno materno!<br>
        <sup>4 </sup> Fino alla vostra vecchiaia io sono, fino alla vostra
        canizie io vi porterò; io vi ho fatti e io vi sosterrò; sì, vi porterò e
        vi salverò.<br>
        <sup>5 </sup> A chi mi assomigliereste, a chi mi eguagliereste, a chi mi
        paragonereste, quasi fossimo pari?<br>
        <sup>6 </sup> Costoro prelevano l'oro dalla loro borsa, pesano l'argento
        nella bilancia, pagano un orefice perché ne faccia un dio per
        prostrarglisi davanti, per adorarlo.<br>
        <sup>7 </sup> Se lo caricano sulle spalle, lo trasportano, lo mettono sul
        suo piedistallo; esso sta in piedi e non si muove dal suo posto; benché
        uno gridi a lui, esso non risponde né lo salva dalla sua afflizione.<br>
        <sup>8 </sup> Ricordatevi di questo e mostratevi uomini! O trasgressori,
        rientrate in voi stessi!<br>
        <sup>9 </sup> Ricordate il passato, le cose antiche; perché io sono Dio,
        e non ce n'è alcun altro; sono Dio, e nessuno è simile a me.<br>
        <sup>10 </sup> Io annuncio la fine sin dal principio, molto tempo prima
        dico le cose non ancora avvenute; io dico: "Il mio piano sussisterà, e
        metterò a effetto tutta la mia volontà";<br>
        <sup>11 </sup> chiamo da oriente un uccello da preda, da una terra
        lontana l'uomo che effettui il mio disegno. Sì, io l'ho detto e lo farò
        avvenire; ne ho formato il disegno e lo eseguirò.<br>
        <sup>12 </sup> Ascoltatemi, o gente dal cuore ostinato, che siete lontani
        dalla giustizia!<br>
        <sup>13 </sup> Io faccio avvicinare la mia giustizia; essa non è lontana,
        la mia salvezza non tarderà; io metterò la salvezza in Sion e la mia
        gloria sopra Israele.
    </p>

    <h3 class="h3">La caduta di Babilonia</h3>

    <p class="p">
        <span class="color_of_chapter">47 </span><sup>1 </sup> «Scendi e siedi sulla polvere, vergine figlia
        di
        Babilonia! Siediti in terra, senza trono, figlia dei Caldei! Infatti non
        sarai più chiamata la delicata, la voluttuosa.<br>
        <sup>2 </sup> Metti mano alla mola e macina farina; lèvati il velo,
        àlzati lo strascico, scopriti la gamba e passa i fiumi!<br>
        <sup>3 </sup> Si scopra la tua nudità, si veda la tua vergogna; io farò
        vendetta e non risparmierò anima viva.<br>
        <sup>4 </sup> Il nostro Redentore si chiama SIGNORE degli eserciti, il
        Santo d'Israele.<br>
        <sup>5 </sup> Siediti in silenzio e va' nelle tenebre, figlia dei Caldei,
        poiché non sarai più chiamata la signora dei regni.<br>
        <sup>6 </sup> Io mi adirai contro il mio popolo, profanai la mia eredità
        e li diedi in mano tua; tu non avesti per essi alcuna pietà; facesti
        gravare duramente il tuo giogo sul vecchio,<br>
        <sup>7 </sup> e dicesti: "Io sarò signora per sempre". Non prendesti a
        cuore e non immaginasti la fine di tutto questo.<br>
        <sup>8 </sup> Ora ascolta questo, o voluttuosa, che abiti al
        sicuro e dici in cuor tuo: "Io, e nessun altro all'infuori di me; io non
        rimarrò mai vedova e non conoscerò privazione di figli";<br>
        <sup>9 </sup> ma queste due cose ti avverranno in un attimo, in uno
        stesso giorno: privazione di figli e vedovanza; ti piomberanno addosso
        tutte assieme, nonostante la moltitudine dei tuoi sortilegi e la grande
        abbondanza dei tuoi incantesimi.<br>
        <sup>10 </sup> Tu ti fidavi della tua malizia e dicevi: "Nessuno mi
        vede"; la tua saggezza e la tua scienza ti hanno sviata e tu dicevi in
        cuor tuo: "Io, e nessun altro fuori di me".<br>
        <sup>11 </sup> Ma verrà sopra di te un male che non saprai come
        scongiurare; ti piomberà addosso una calamità che non potrai allontanare
        con alcuna espiazione; ti cadrà improvvisamente addosso una rovina che non
        potrai prevedere.<br>
        <sup>12 </sup> Sta' pure con i tuoi incantesimi e con i tuoi numerosi
        sortilegi, nei quali ti sei affaticata fin dalla tua giovinezza! Forse
        potrai trarne profitto, forse riuscirai a incutere terrore.<br>
        <sup>13 </sup> Tu sei stanca di tutte le tue consultazioni; si alzino
        dunque quelli che misurano il cielo, che osservano le stelle, che fanno
        pronostici a ogni novilunio; ti salvino essi dalle cose che ti piomberanno
        addosso!<br>
        <sup>14 </sup> Ecco, essi sono come stoppia; il fuoco li consuma; non
        salveranno la loro vita dalla violenza della fiamma; non ne rimarrà brace
        a cui scaldarsi, né fuoco davanti al quale sedersi.<br>
        <sup>15 </sup> Così sarà la sorte di quelli intorno a cui ti sei
        affaticata. Quelli che hanno trafficato con te fin dalla tua giovinezza
        andranno senza meta ognuno per conto suo e non ci sarà nessuno che ti
        salvi.
    </p>

    <h3 class="h3">Antiche e nuove predizioni</h3>

    <p class="p">
        <span class="color_of_chapter">48 </span><sup>1 </sup> «Ascoltate questo, casa di Giacobbe, voi che
        siete
        chiamati con il nome d'Israele e che siete usciti dalla sorgente di Giuda;
        voi che giurate per il nome del SIGNORE e menzionate il Dio d'Israele, ma
        senza sincerità; senza giustizia!<br>
        <sup>2 </sup> Poiché prendono il loro nome dalla città santa, si
        appoggiano sul Dio d'Israele, che si chiama SIGNORE degli eserciti!<br>
        <sup>3 </sup> Già anticamente io annunciai le cose verificatesi; esse
        uscirono dalla mia bocca, io le feci sapere; a un tratto io le effettuai,
        ed esse avvennero.<br>
        <sup>4 </sup> Siccome io sapevo, Israele, che tu sei ostinato, che il tuo
        collo ha muscoli di ferro e che la tua fronte è di bronzo,<br>
        <sup>5 </sup> io ti annunciai queste cose anticamente; te le feci sapere
        prima che avvenissero, perché tu non avessi a dire: "Le ha fatte il mio
        idolo, le ha ordinate la mia immagine scolpita, la mia immagine fusa".<br>
        <sup>6 </sup> Tu hai udito e visto tutto. Non dovreste forse
        testimoniarlo voi stessi? Ora io ti annuncio cose nuove, cose occulte, a
        te ignote.<br>
        <sup>7 </sup> Esse vengono create ora, non risalgono ai tempi antichi;
        prima di oggi non ne avevi udito parlare, perché tu non abbia a dire:
        "Ecco, io le sapevo".<br>
        <sup>8 </sup> No, tu non ne hai udito nulla, non ne hai saputo nulla,
        nulla in passato te ne è mai venuto alle orecchie, perché sapevo che ti
        saresti comportato perfidamente e che ti chiami Ribelle fin dal seno
        materno.<br>
        <sup>9 </sup> Per amore del mio nome io rinvierò la mia ira, e per amore
        della mia gloria io mi freno per non sterminarti.<br>
        <sup>10 </sup> Ecco, io ti ho voluto affinare, ma senza ottenere argento;
        ti ho provato nel crogiuolo dell'afflizione.<br>
        <sup>11 </sup> Per amore di me stesso, per amore di me stesso io voglio
        agire; perché infatti dovrei lasciare profanare il mio nome? Io non darò
        la mia gloria a un altro.
    </p>

    <h3 class="h3">Esortazione ad ascoltare Dio</h3>

    <p class="p">
        <sup>12 </sup> «Ascoltami, Giacobbe, e tu, Israele, che io ho chiamato.
        Io sono; io sono il primo e sono pure l'ultimo.<br>
        <sup>13 </sup> La mia mano ha fondato la terra, la mia destra ha spiegato
        i cieli; quando io li chiamo, si presentano assieme.<br>
        <sup>14 </sup> Adunatevi tutti quanti e ascoltate! Chi di voi ha
        annunciato queste cose? Colui che il SIGNORE ama eseguirà il suo volere
        contro Babilonia, alzerà il suo braccio contro i Caldei.<br>
        <sup>15 </sup> Io, io ho parlato, io l'ho chiamato; io l'ho
        fatto venire e la sua impresa riuscirà.<br>
        <sup>16 </sup> Avvicinatevi a me, ascoltate questo: fin dal principio io
        non ho parlato in segreto; quando questi fatti avvenivano, io ero
        presente; ora, il Signore, DIO, mi manda con il suo Spirito.<br>
        <sup>17 </sup> Così parla il SIGNORE, il tuo Redentore, il Santo
        d'Israele: "Io sono il SIGNORE, il tuo Dio, che ti insegna per il tuo
        bene, che ti guida per la via che devi seguire.<br>
        <sup>18 </sup> Se tu fossi stato attento ai miei comandamenti, la tua
        pace sarebbe come un fiume, la tua giustizia come le onde del mare,<br>
        <sup>19 </sup> la tua discendenza sarebbe come la sabbia, il frutto del
        tuo seno come la sabbia del mare; il suo nome non sarebbe cancellato né
        distrutto davanti a me"».<br>
        <sup>20 </sup> Uscite da Babilonia, fuggite lontano dai Caldei! Con voce
        gioiosa annunciatelo, proclamatelo, diffondetelo fino alle estremità della
        terra! Dite: «Il SIGNORE ha riscattato il suo servo Giacobbe».<br>
        <sup>21 </sup> Essi non hanno avuto sete quando egli li ha condotti
        attraverso i deserti; egli ha fatto scaturire per essi acqua dalla roccia;
        ha spaccato la roccia e ne è colata acqua.<br>
        <sup>22 </sup> «Non c'è pace per gli empi», dice il SIGNORE.
    </p>

    <h3 class="h3">Il Salvatore d'Israele e delle nazioni</h3>

    <p class="p">
        <span class="color_of_chapter">49 </span><sup>1 </sup> Isole, ascoltatemi! Popoli lontani, state
        attenti! Il
        SIGNORE mi ha chiamato fin dal seno materno, ha pronunciato il mio nome
        fin dal grembo di mia madre.<br>
        <sup>2 </sup> Egli ha reso la mia bocca come una spada tagliente, mi ha
        nascosto nell'ombra della sua mano; ha fatto di me una freccia appuntita,
        mi ha riposto nella sua faretra<br>
        <sup>3 </sup> e mi ha detto: «Tu sei il mio servo, Israele, per mezzo di
        te io manifesterò la mia gloria».<br>
        <sup>4 </sup> Ma io dicevo: «Invano ho faticato; inutilmente e per nulla
        ho consumato la mia forza; ma certo, il mio diritto è presso il SIGNORE,
        la mia ricompensa è presso il mio Dio».<br>
        <sup>5 </sup> Ora parla il SIGNORE che mi ha formato fin dal grembo
        materno per essere suo servo, per ricondurgli Giacobbe, per raccogliere
        intorno a lui Israele; io sono onorato agli occhi del SIGNORE, il mio Dio
        è la mia forza.<br>
        <sup>6 </sup> Egli dice: «È troppo poco che tu sia mio servo per rialzare
        le tribù di Giacobbe e per ricondurre gli scampati d'Israele; voglio fare
        di te la luce delle nazioni, lo strumento della mia salvezza fino alle
        estremità della terra».<br>
        <sup>7 </sup> Così parla il SIGNORE, il Redentore, il Santo d'Israele, a
        colui che è disprezzato dagli uomini, detestato dalla nazione, schiavo dei
        potenti: «Dei re lo vedranno e si alzeranno; dei prìncipi pure e si
        prostreranno, a causa del SIGNORE che è fedele, del Santo d'Israele che ti
        ha scelto».<br>
        <sup>8 </sup> Così parla il SIGNORE: «Nel tempo della grazia io ti
        esaudirò, nel giorno della salvezza ti aiuterò; ti preserverò e farò di te
        l'alleanza del popolo, per rialzare il paese, per rimetterli in possesso
        delle eredità devastate,<br>
        <sup>9 </sup> per dire ai prigionieri: "Uscite", e a quelli che sono
        nelle tenebre: "Mostratevi!" Essi pasceranno lungo le vie e troveranno il
        loro pascolo su tutte le alture;<br>
        <sup>10 </sup> non avranno fame né sete, né miraggio né sole li colpirà
        più; poiché colui che ha pietà di loro li guiderà, li condurrà alle
        sorgenti d'acqua.<br>
        <sup>11 </sup> Io trasformerò tutte le mie montagne in vie, le mie strade
        saranno elevate.<br>
        <sup>12 </sup> Guardate! Questi vengono da lontano; ecco, questi altri
        vengono da settentrione e da occidente, e questi dal paese dei Sinim».<br>
        <sup>13 </sup> Esultate, cieli, e tu, terra, festeggia!
        Prorompete in grida di gioia, monti, poiché il SIGNORE consola il suo
        popolo e ha pietà dei suoi afflitti.<br>
        <sup>14 </sup> Ma Sion ha detto: «Il SIGNORE mi ha abbandonata, il
        Signore mi ha dimenticata».<br>
        <sup>15 </sup> Una donna può forse dimenticare il bimbo che allatta,
        smettere di avere pietà del frutto delle sue viscere? Anche se le madri
        dimenticassero, non io dimenticherò te.<br>
        <sup>16 </sup> Ecco, io ti ho scolpita sulle palme delle mie mani; le tue
        mura mi stanno sempre davanti agli occhi.<br>
        <sup>17 </sup> I tuoi figli accorrono; i tuoi distruttori, i tuoi
        devastatori si allontanano da te.<br>
        <sup>18 </sup> Volgi lo sguardo intorno e guarda: essi si radunano tutti
        e vengono da te. «Com'è vero che io vivo», dice il SIGNORE, «tu ti
        rivestirai di essi come di un ornamento, te ne adornerai come una sposa.<br>
        <sup>19 </sup> Nelle tue rovine, nei tuoi luoghi desolati, nel tuo paese
        distrutto, sarai ora troppo allo stretto per i tuoi abitanti; quelli che
        ti divoravano si allontaneranno da te.<br>
        <sup>20 </sup> I figli di cui fosti privata ti diranno ancora
        all'orecchio: "Questo posto è troppo stretto per me; fammi spazio, perché
        io possa stabilirmi".<br>
        <sup>21 </sup> Tu dirai in cuor tuo: "Questi chi me li ha generati?
        Infatti io ero privata dei miei figli, sterile, esule, scacciata. Questi
        chi li ha allevati? Ecco, io ero rimasta sola; questi dov'erano?"».<br>
        <sup>22 </sup> Così parla il Signore, DIO: «Ecco, io alzerò la mia mano
        verso le nazioni, innalzerò la mia bandiera verso i popoli, ed essi ti
        ricondurranno i tuoi figli in braccio, ti riporteranno le tue figlie sulle
        spalle.<br>
        <sup>23 </sup> I re saranno i tuoi precettori e le loro regine saranno le
        tue balie; essi si inchineranno davanti a te con la faccia a terra,
        lambiranno la polvere dei tuoi piedi; tu riconoscerai che io sono il
        SIGNORE, che coloro che sperano in me non saranno delusi».<br>
        <sup>24 </sup> Si potrà forse strappare il bottino al forte? I giusti,
        una volta prigionieri, potranno fuggire?<br>
        <sup>25 </sup> Sì, così dice il SIGNORE: «Anche i prigionieri del forte
        verranno liberati e il bottino del tiranno fuggirà; io combatterò contro
        chi ti combatte e salverò i tuoi figli.<br>
        <sup>26 </sup> Farò mangiare ai tuoi oppressori la propria carne,
        s'inebrieranno con il proprio sangue, come con il mosto; ogni carne
        riconoscerà che io, il SIGNORE, sono il tuo Salvatore, il tuo Redentore,
        il Potente di Giacobbe».
    </p>

    <h3 class="h3">Rimproveri del Signore al suo popolo</h3>

    <p class="p">
        <span class="color_of_chapter">50 </span><sup>1 </sup> Così parla il SIGNORE: «Dov'è la lettera di
        divorzio di
        vostra madre con cui io l'ho ripudiata? Oppure a quale dei miei creditori
        io vi ho venduti? Ecco, per le vostre colpe siete stati venduti, per i
        vostri misfatti vostra madre è stata ripudiata.<br>
        <sup>2 </sup> Perché, quando io sono venuto, non si è trovato nessuno?
        Perché, quando ho chiamato, nessuno mi ha risposto? La mia mano è davvero
        troppo corta per liberare, oppure non ho la forza di poter salvare? Ecco,
        con la mia minaccia io prosciugo il mare, riduco i fiumi in deserto; il
        loro pesce diventa fetido per mancanza d'acqua e muore di sete.<br>
        <sup>3 </sup> Io rivesto i cieli di nero, do loro un cilicio come
        coperta».
    </p>

    <h3 class="h3">Il servo del Signore oltraggiato e soccorso</h3>

    <p class="p">
        <sup>4 </sup> Il Signore, DIO, mi ha dato una lingua pronta, perché io
        sappia aiutare con la parola chi è stanco. Egli risveglia, ogni mattina,
        risveglia il mio orecchio, perché io ascolti come ascoltano i discepoli.<br>
        <sup>5 </sup> Il Signore, DIO, mi ha aperto l'orecchio e io non sono
        stato ribelle, non mi sono tirato indietro.<br>
        <sup>6 </sup> Io ho presentato il mio dorso a chi mi percuoteva, e le mie
        guance a chi mi strappava la barba; io non ho nascosto il mio vòlto agli
        insulti e agli sputi.<br>
        <sup>7 </sup> Ma il Signore, DIO, mi ha soccorso; perciò non
        sono stato abbattuto; perciò ho reso la mia faccia dura come la pietra e
        so che non sarò deluso.<br>
        <sup>8 </sup> Vicino è colui che mi giustifica; chi mi potrà accusare?
        Mettiamoci a confronto! Chi è il mio avversario? Mi venga vicino!<br>
        <sup>9 </sup> Il Signore, DIO, mi verrà in aiuto; chi è colui che mi
        condannerà? Ecco, tutti costoro diventeranno logori come un vestito, la
        tignola li roderà.<br>
        <sup>10 </sup> Chi di voi teme il SIGNORE e ascolta la voce del suo
        servo? Sebbene cammini nelle tenebre, privo di luce, confidi nel nome del
        SIGNORE e si appoggi al suo Dio!<br>
        <sup>11 </sup> Ecco, voi tutti che accendete un fuoco, che siete armati
        di tizzoni, andatevene nelle fiamme del vostro fuoco e fra i tizzoni che
        avete accesi! Questo avrete dalla mia mano: voi vi coricherete nel dolore.
    </p>

    <h3 class="h3">Promesse di liberazione</h3>

    <p class="p">
        <span class="color_of_chapter">51 </span><sup>1 </sup> «Ascoltatemi, voi che perseguite la giustizia,
        che
        cercate
        il SIGNORE! Considerate la roccia da cui foste tagliati, la buca della
        cava da cui foste cavati.<br>
        <sup>2 </sup> Considerate Abraamo vostro padre e Sara che vi partorì;
        poiché io lo chiamai, quando egli era solo, lo benedissi e lo moltiplicai.<br>
        <sup>3 </sup> Così il SIGNORE sta per consolare Sion, consolerà tutte le
        sue rovine; renderà il suo deserto pari a un Eden, la sua solitudine pari
        a un giardino del SIGNORE. Gioia ed esultanza si troveranno in mezzo a
        lei, inni di lode e melodia di canti.<br>
        <sup>4 </sup> Prestami attenzione, popolo mio! Porgimi orecchio, mia
        nazione! Poiché la legge procederà da me e io porrò il mio diritto come
        luce dei popoli.<br>
        <sup>5 </sup> La mia giustizia è vicina, la mia salvezza sta per
        apparire, le mie braccia giudicheranno i popoli; le isole spereranno in
        me, confideranno nel mio braccio.<br>
        <sup>6 </sup> Alzate i vostri occhi al cielo e abbassateli sulla terra! I
        cieli infatti si dilegueranno come fumo, la terra invecchierà come un
        vestito; anche i suoi abitanti moriranno; ma la mia salvezza durerà in
        eterno, la mia giustizia non verrà mai meno.<br>
        <sup>7 </sup> Ascoltatemi, voi che conoscete la giustizia, popolo che hai
        nel cuore la mia legge! Non temete gli insulti degli uomini, né siate
        sgomenti per i loro oltraggi.<br>
        <sup>8 </sup> Infatti la tignola li divorerà come un vestito, la tarma li
        roderà come la lana; ma la mia giustizia rimarrà in eterno, la mia
        salvezza per ogni epoca».<br>
        <sup>9 </sup> Risvègliati, risvègliati, rivèstiti di forza, braccio del
        SIGNORE! Risvègliati come nei giorni di una volta, come nelle antiche età!
        Non sei tu che facesti a pezzi Raab, che trafiggesti il dragone?<br>
        <sup>10 </sup> Non sei tu che prosciugasti il mare, le acque del grande
        abisso, che facesti delle profondità del mare una via per il passaggio dei
        redenti?<br>
        <sup>11 </sup> I riscattati del SIGNORE torneranno, verranno con canti di
        gioia a Sion; letizia eterna coronerà il loro capo, otterranno felicità e
        gioia; il dolore e il gemito fuggiranno.<br>
        <sup>12 </sup> «Io, io sono colui che vi consola; chi sei tu che temi
        l'uomo che deve morire, il figlio dell'uomo che passerà come l'erba?<br>
        <sup>13 </sup> Hai dimenticato il SIGNORE che ti ha fatto, che ha disteso
        i cieli e fondato la terra? Tu tremi continuamente, tutto il giorno,
        davanti al furore dell'oppressore, quando si prepara a distruggere. Ma
        dov'è il furore dell'oppressore?<br>
        <sup>14 </sup> Colui che è curvo nei ceppi sarà presto liberato: non
        morirà nella fossa, non gli mancherà il pane.<br>
        <sup>15 </sup> Io infatti sono il SIGNORE, il tuo Dio; io sollevo il mare
        e ne faccio muggire le onde. Il mio nome è il SIGNORE degli eserciti.<br>
        <sup>16 </sup> Io ho messo le mie parole nella tua bocca e ti ho coperto
        con l'ombra della mia mano per spiegare nuovi cieli e fondare una nuova
        terra, per dire a Sion: "Tu sei il mio popolo"».<br>
        <sup>17 </sup> Risvègliati, risvègliati, àlzati, Gerusalemme,
        che hai bevuto dalla mano del SIGNORE il calice, la coppa di stordimento,
        e l'hai succhiata sino in fondo!<br>
        <sup>18 </sup> Fra tutti i figli da lei partoriti non c'è nessuno che la
        guidi; fra tutti i figli da lei allevati non c'è nessuno che la prenda per
        mano.<br>
        <sup>19 </sup> Queste due cose ti sono avvenute; chi ti compiangerà?
        Desolazione e rovina, fame e spada; chi ti consolerà?<br>
        <sup>20 </sup> I tuoi figli venivano meno, gettati a ogni angolo di
        strada, come un'antilope nella rete, prostrati dal furore del SIGNORE,
        dalle minacce del tuo Dio.<br>
        <sup>21 </sup> Perciò ascolta ora questo, o infelice e ubriaca, ma non di
        vino!<br>
        <sup>22 </sup> Così parla il tuo Signore, il SIGNORE, il tuo Dio, che
        difende la causa del suo popolo: «Io ti tolgo di mano la coppa di
        stordimento, il calice, la coppa del mio furore; tu non la berrai più!<br>
        <sup>23 </sup> Io la metterò in mano ai tuoi persecutori, che ti
        dicevano: "Chìnati, ché ti passiamo addosso!" Tu facevi del tuo dorso un
        suolo, una strada per i passanti!»
    </p>

    <h3 class="h3">Promessa della restaurazione d'Israele; visione di Gerusalemme</h3>

    <p class="p">
        <span class="color_of_chapter">52 </span><sup>1 </sup> Risvègliati, risvègliati, rivèstiti della tua
        forza, Sion!
        Mettiti le tue più splendide vesti, Gerusalemme, città santa! Poiché da
        ora in poi non entreranno più in te né l'incirconciso né l'impuro.<br>
        <sup>2 </sup> Scuotiti di dosso la polvere, àlzati, mettiti seduta,
        Gerusalemme! Sciogliti le catene dal collo, figlia di Sion che sei in
        schiavitù!<br>
        <sup>3 </sup> Infatti così parla il SIGNORE: «Voi siete stati venduti per
        nulla e sarete riscattati senza denaro».<br>
        <sup>4 </sup> Poiché così parla il Signore, DIO: «Il mio popolo discese
        già in Egitto per abitarvi; poi l'Assiro lo oppresse senza motivo.<br>
        <sup>5 </sup> Ora che faccio io qui», dice il SIGNORE, «quando il mio
        popolo è stato deportato per nulla? Quelli che lo dominano lanciano urli»,
        dice il SIGNORE, «e il mio nome è del continuo, tutti i giorni insultato;<br>
        <sup>6 </sup> perciò il mio popolo conoscerà il mio nome; perciò saprà,
        in quel giorno, che sono io che ho parlato. Eccomi!»<br>
        <sup>7 </sup> Quanto sono belli, sui monti, i piedi del messaggero di
        buone notizie, che annuncia la pace, che è araldo di notizie liete, che
        annuncia la salvezza, che dice a Sion: «Il tuo Dio regna!»<br>
        <sup>8 </sup> Ascolta le tue sentinelle! Esse alzano la voce, prorompono
        tutte assieme in grida di gioia; esse infatti vedono con i propri occhi il
        SIGNORE che ritorna a Sion.<br>
        <sup>9 </sup> Prorompete assieme in grida di gioia, rovine di
        Gerusalemme! Poiché il SIGNORE consola il suo popolo, salva Gerusalemme.<br>
        <sup>10 </sup> Il SIGNORE ha rivelato il suo braccio santo agli occhi di
        tutte le nazioni; tutte le estremità della terra vedranno la salvezza del
        nostro Dio.<br>
        <sup>11 </sup> Partite, partite, uscite di là! Non toccate nulla
        d'impuro! Uscite di mezzo a lei! Purificatevi, voi che portate i vasi del
        SIGNORE!<br>
        <sup>12 </sup> Voi infatti non partirete in fretta, non ve ne andrete
        come chi fugge; poiché il SIGNORE camminerà davanti a voi, il Dio
        d'Israele sarà la vostra retroguardia.
    </p>

    <h3 class="h3">Il servo del Signore e la sua opera</h3>

    <p class="p">
        <sup>13 </sup> Ecco, il mio servo prospererà, sarà innalzato, esaltato,
        reso sommamente eccelso.<br>
        <sup>14 </sup> Come molti, vedendolo, sono rimasti sbigottiti (tanto era
        disfatto il suo sembiante al punto da non sembrare più un uomo, e il suo
        aspetto al punto da non sembrare più un figlio d'uomo),<br>
        <sup>15 </sup> così molte saranno le nazioni di cui egli desterà
        l'ammirazione; i re chiuderanno la bocca davanti a lui, poiché vedranno
        quello che non era loro mai stato narrato, apprenderanno quello che non
        avevano udito.<br>

        <span class="color_of_chapter">53 </span><sup>1 </sup> Chi ha creduto a quello che abbiamo annunciato? A chi è
        stato rivelato il braccio del SIGNORE?<br>
        <sup>2 </sup> Egli è cresciuto davanti a lui come una
        pianticella, come una radice che esce da un arido suolo; non aveva forma
        né bellezza da attirare i nostri sguardi, né aspetto tale da piacerci.<br>
        <sup>3 </sup> Disprezzato e abbandonato dagli uomini, uomo di dolore,
        familiare con la sofferenza, pari a colui davanti al quale ciascuno si
        nasconde la faccia, era spregiato, e noi non ne facemmo stima alcuna.<br>
        <sup>4 </sup> Tuttavia erano le nostre malattie che egli portava, erano i
        nostri dolori quelli di cui si era caricato; ma noi lo ritenevamo colpito,
        percosso da Dio e umiliato!<br>
        <sup>5 </sup> Egli è stato trafitto a causa delle nostre trasgressioni,
        stroncato a causa delle nostre iniquità; il castigo, per cui abbiamo pace,
        è caduto su di lui e mediante le sue lividure noi siamo stati guariti.<br>
        <sup>6 </sup> Noi tutti eravamo smarriti come pecore, ognuno di noi
        seguiva la propria via; ma il SIGNORE ha fatto ricadere su di lui
        l'iniquità di noi tutti.<br>
        <sup>7 </sup> Maltrattato, si lasciò umiliare e non aprì la bocca. Come
        l'agnello condotto al mattatoio, come la pecora muta davanti a chi la
        tosa, egli non aprì la bocca.<br>
        <sup>8 </sup> Dopo l'arresto e la condanna fu tolto di mezzo; e tra
        quelli della sua generazione chi rifletté che egli era strappato dalla
        terra dei viventi e colpito a causa dei peccati del mio popolo?<br>
        <sup>9 </sup> Gli avevano assegnato la sepoltura fra gli empi, ma nella
        sua morte egli è stato con il ricco, perché non aveva commesso violenze né
        c'era stato inganno nella sua bocca.<br>
        <sup>10 </sup> Ma il SIGNORE ha voluto stroncarlo con i patimenti. Dopo
        aver dato la sua vita in sacrificio per il peccato, egli vedrà una
        discendenza, prolungherà i suoi giorni, e l'opera del SIGNORE prospererà
        nelle sue mani.<br>
        <sup>11 </sup> Dopo il tormento dell'anima sua vedrà la luce e sarà
        soddisfatto; per la sua conoscenza, il mio servo, il giusto, renderà
        giusti i molti, si caricherà egli stesso delle loro iniquità.<br>
        <sup>12 </sup> Perciò io gli darò in premio le moltitudini, egli dividerà
        il bottino con i molti, perché ha dato se stesso alla morte ed è stato
        contato fra i malfattori; perché egli ha portato i peccati di molti e ha
        interceduto per i colpevoli.
    </p>

    <h3 class="h3">L'avvenire glorioso d'Israele</h3>

    <p class="p">
        <span class="color_of_chapter">54 </span><sup>1 </sup> «Esulta, o sterile, tu che non partorivi! Da'
        in
        grida di
        gioia e rallègrati, tu che non provavi doglie di parto! Poiché i figli
        dell'abbandonata saranno più numerosi dei figli di colei che ha marito»,
        dice il SIGNORE.<br>
        <sup>2 </sup> «Allarga il luogo della tua tenda, si spieghino i teli
        della tua abitazione, senza risparmio; allunga i tuoi cordami, rafforza i
        tuoi picchetti!<br>
        <sup>3 </sup> Poiché ti spanderai a destra e a sinistra; la tua
        discendenza possederà le nazioni e popolerà le città deserte.<br>
        <sup>4 </sup> Non temere, perché tu non sarai più confusa; non avere
        vergogna, perché non dovrai più arrossire; ma dimenticherai la vergogna
        della tua giovinezza, non ricorderai più l'infamia della tua vedovanza.<br>
        <sup>5 </sup> Poiché il tuo Creatore è il tuo sposo; il suo nome è: il
        SIGNORE degli eserciti. Il tuo Redentore è il Santo d'Israele, che sarà
        chiamato Dio di tutta la terra.<br>
        <sup>6 </sup> Poiché il SIGNORE ti richiama come una donna abbandonata,
        il cui spirito è afflitto, come la sposa della giovinezza, che è stata
        ripudiata», dice il tuo Dio.<br>
        <sup>7 </sup> «Per un breve istante io ti ho abbandonata, ma con immensa
        compassione io ti raccoglierò.<br>
        <sup>8 </sup> In un eccesso d'ira ti ho per un momento nascosto la mia
        faccia, ma con un amore eterno io avrò pietà di te», dice il SIGNORE, il
        tuo Redentore.<br>
        <sup>9 </sup> «Avverrà per me come delle acque di Noè; poiché, come
        giurai che le acque di Noè non si sarebbero più sparse sopra la terra,
        così io giuro di non irritarmi più contro di te, di non minacciarti più.<br>
        <sup>10 </sup> Anche se i monti si allontanassero e i colli
        fossero rimossi, l'amore mio non si allontanerà da te, né il mio patto di
        pace sarà rimosso», dice il SIGNORE, che ha pietà di te.<br>
        <sup>11 </sup> «O afflitta, sbattuta dalla tempesta, sconsolata, ecco, io
        incasserò le tue pietre nell'antimonio e ti fonderò sopra zaffiri.<br>
        <sup>12 </sup> Farò i tuoi merli di rubini, le tue porte di carbonchi, e
        tutto il tuo recinto di pietre preziose.<br>
        <sup>13 </sup> Tutti i tuoi figli saranno discepoli del SIGNORE e grande
        sarà la pace dei tuoi figli.<br>
        <sup>14 </sup> Tu sarai stabilita fermamente mediante la giustizia; sarai
        lontana dall'oppressione, perché non avrai niente da temere, e dalla
        rovina, perché non si accosterà a te.<br>
        <sup>15 </sup> Ecco, potranno fare alleanze, ma senza di me. Chiunque
        farà alleanza contro di te, cadrà davanti a te.<br>
        <sup>16 </sup> Ecco, io ho creato il fabbro; egli soffia nel fuoco sui
        carboni e forgia uno strumento per il suo lavoro; io pure ho creato il
        devastatore per distruggere.<br>
        <sup>17 </sup> Nessun'arma fabbricata contro di te riuscirà; ogni lingua
        che sorgerà in giudizio contro di te, tu la condannerai. Questa è
        l'eredità dei servi del SIGNORE, la giusta ricompensa che verrà loro da
        me», dice il SIGNORE.
    </p>

    <h3 class="h3">La salvezza è per tutti</h3>

    <p class="p">
        <span class="color_of_chapter">55 </span><sup>1 </sup> «O voi tutti che siete assetati, venite alle
        acque; voi
        che non avete denaro venite, comprate e mangiate! Venite, comprate senza
        denaro, senza pagare, vino e latte!<br>
        <sup>2 </sup> Perché spendete denaro per ciò che non è pane e il frutto
        delle vostre fatiche per ciò che non sazia? Ascoltatemi attentamente e
        mangerete ciò che è buono, gusterete cibi succulenti!<br>
        <sup>3 </sup> Porgete l'orecchio e venite a me; ascoltate e voi vivrete;
        io farò con voi un patto eterno, vi largirò le grazie stabili promesse a
        Davide.<br>
        <sup>4 </sup> Ecco, io l'ho dato come testimonio ai popoli, come principe
        e governatore dei popoli.<br>
        <sup>5 </sup> Ecco, tu chiamerai nazioni che non conosci, e nazioni che
        non ti conoscono accorreranno a te a motivo del SIGNORE, del tuo Dio, del
        Santo d'Israele, perché egli ti avrà glorificato».<br>
        <sup>6 </sup> Cercate il SIGNORE mentre lo si può trovare; invocatelo
        mentre è vicino.<br>
        <sup>7 </sup> Lasci l'empio la sua via e l'uomo iniquo i suoi pensieri;
        si converta egli al SIGNORE, che avrà pietà di lui, al nostro Dio, che non
        si stanca di perdonare.<br>
        <sup>8 </sup> «Infatti i miei pensieri non sono i vostri pensieri, né le
        vostre vie sono le mie vie», dice il SIGNORE.<br>
        <sup>9 </sup> «Come i cieli sono alti al di sopra della terra, così sono
        le mie vie più alte delle vostre vie e i miei pensieri più alti dei vostri
        pensieri.<br>
        <sup>10 </sup> Come la pioggia e la neve scendono dal cielo e non vi
        ritornano senza aver annaffiato la terra, senza averla fecondata e fatta
        germogliare, affinché dia seme al seminatore e pane da mangiare,<br>
        <sup>11 </sup> così è della mia parola, uscita dalla mia bocca: essa non
        torna a me a vuoto, senza aver compiuto ciò che io voglio e condotto a
        buon fine ciò per cui l'ho mandata.<br>
        <sup>12 </sup> Sì, voi partirete con gioia e sarete ricondotti in pace; i
        monti e i colli proromperanno in grida di gioia davanti a voi, tutti gli
        alberi della campagna batteranno le mani.<br>
        <sup>13 </sup> Nel luogo del pruno si eleverà il cipresso, nel luogo del
        rovo crescerà il mirto; ciò sarà per il SIGNORE un motivo di gloria, un
        monumento perenne che non sarà distrutto».
    </p>

    <p class="p">
        <span class="color_of_chapter">56 </span><sup>1 </sup> Così parla il SIGNORE: «Rispettate il diritto
        e
        fate ciò che è giusto; poiché la mia salvezza sta per venire, la mia giustizia sta per essere rivelata.<br>
        <sup>2 </sup> Beato l'uomo che fa così, il figlio dell'uomo
        che si attiene a questo, che osserva il sabato astenendosi dal profanarlo,
        che trattiene la mano dal fare qualsiasi male!»<br>
        <sup>3 </sup> Lo straniero che si è unito al SIGNORE non dica: «Certo, il
        SIGNORE mi escluderà dal suo popolo!» Né dica l'eunuco: «Ecco, io sono un
        albero secco!»<br>
        <sup>4 </sup> Infatti così parla il SIGNORE circa gli eunuchi che
        osserveranno i miei sabati, che sceglieranno ciò che a me piace e si
        atterranno al mio patto:<br>
        <sup>5 </sup> «Io darò loro, nella mia casa e dentro le mie mura, un
        posto e un nome, che avranno più valore di figli e di figlie; darò loro un
        nome eterno, che non perirà più.<br>
        <sup>6 </sup> Anche gli stranieri che si saranno uniti al SIGNORE per
        servirlo, per amare il nome del SIGNORE, per essere suoi servi, tutti
        quelli che osserveranno il sabato astenendosi dal profanarlo e si
        atterranno al mio patto,<br>
        <sup>7 </sup> io li condurrò sul mio monte santo e li rallegrerò nella
        mia casa di preghiera; i loro olocausti e i loro sacrifici saranno graditi
        sul mio altare, perché la mia casa sarà chiamata una casa di preghiera per
        tutti i popoli».<br>
        <sup>8 </sup> Il Signore, DIO, che raccoglie gli esuli d'Israele, dice:
        «Io ne raccoglierò intorno a lui anche degli altri, oltre a quelli dei
        suoi che sono già raccolti».
    </p>

    <h3 class="h3">Rimproveri ai capi e agli idolatri</h3>

    <p class="p">
        <sup>9 </sup> O voi tutte, bestie dei campi, venite a mangiare, venite, o
        voi tutte, bestie della foresta!<br>
        <sup>10 </sup> I guardiani d'Israele sono tutti ciechi, senza
        intelligenza; sono tutti cani muti, incapaci di abbaiare; sognano, stanno
        sdraiati, amano sonnecchiare.<br>
        <sup>11 </sup> Sono cani ingordi, che non sanno cosa sia l'essere sazi;
        sono pastori che non capiscono nulla; sono tutti vòlti alla propria via,
        ognuno mira al proprio interesse, dal primo all'ultimo.<br>
        <sup>12 </sup> «Venite», dicono, «io andrò a cercare del vino e
        c'inebrieremo di bevande forti! Il giorno di domani sarà come questo, anzi
        sarà più grandioso ancora!»<br>
        <span class="color_of_chapter">57 </span><sup>1 </sup> Il giusto muore, e nessuno vi bada; gli uomini buoni sono
        tolti di mezzo, e nessuno considera che il giusto è tolto di mezzo per
        sottrarlo ai mali che sopraggiungono.<br>
        <sup>2 </sup> Egli entra nella pace; quelli che hanno camminato per la
        retta via riposano sui loro letti.<br>
        <sup>3 </sup> «Ma voi, avvicinatevi qua, figli della incantatrice,
        discendenza dell'adultero e della prostituta!<br>
        <sup>4 </sup> Alle spalle di chi vi divertite? Verso chi aprite larga la
        bocca e cacciate fuori la lingua? Voi non siete forse figli di ribellione,
        progenie della menzogna,<br>
        <sup>5 </sup> voi, che v'infiammate fra i terebinti sotto ogni albero
        verdeggiante, che scannate i figli nelle valli sotto i crepacci delle
        rocce?<br>
        <sup>6 </sup> La tua sorte è fra le pietre lisce del torrente; quelle,
        quelle sono la fine che ti è toccata! A quelle tu hai fatto libazioni e
        hai presentato offerte. Posso io tollerare queste cose?<br>
        <sup>7 </sup> Tu poni il tuo letto sopra un monte alto, elevato, e
        inoltre sali lassù a offrire sacrifici.<br>
        <sup>8 </sup> Hai messo il tuo memoriale dietro le porte e dietro gli
        stipiti; poiché, lontano da me, tu scopri il tuo letto, vi monti,
        l'allarghi e fermi il patto con loro; tu ami il loro letto e in esso ti
        scegli un posto.<br>
        <sup>9 </sup> Tu vai dal re con dell'olio e gli porti profumi in grande
        quantità; mandi lontano i tuoi ambasciatori e ti abbassi fino al soggiorno
        dei morti.<br>
        <sup>10 </sup> Per il tuo lungo cammino ti stanchi, ma non dici: "È
        inutile!" Tu trovi ancora del vigore nella tua mano, perciò non ti senti
        esausta.<br>
        <sup>11 </sup> Di chi dunque hai timore? Di chi hai paura per
        rinnegarmi così, per non ricordarti più di me, per non dartene più
        pensiero? Non me ne sono io rimasto in silenzio e da molto tempo? Per
        questo tu non mi temi più.<br>
        <sup>12 </sup> Io farò conoscere la tua giustizia e le tue opere non ti
        gioveranno a nulla.<br>
        <sup>13 </sup> Quando tu griderai, venga a salvarti la moltitudine dei
        tuoi idoli! Il vento li porterà via tutti, un soffio li toglierà di mezzo;
        ma chi si rifugia in me possederà il paese, erediterà il mio monte santo».
    </p>

    <h3 class="h3">Divine promesse</h3>

    <p class="p">
        <sup>14 </sup> Si dirà: «Aggiustate, aggiustate, preparate la via,
        togliete gli ostacoli dalla via del mio popolo!»<br>
        <sup>15 </sup> Infatti così parla Colui che è l'Alto, l'eccelso, che
        abita l'eternità e che si chiama il Santo: «Io dimoro nel luogo eccelso e
        santo, ma sto vicino a chi è oppresso e umile di spirito per ravvivare lo
        spirito degli umili, per ravvivare il cuore degli oppressi.<br>
        <sup>16 </sup> Io infatti non voglio contendere per sempre né serbare
        l'ira in eterno, affinché gli spiriti, le anime che io ho fatte, non
        vengano meno davanti a me.<br>
        <sup>17 </sup> Per l'iniquità della sua cupidigia io mi sono adirato e
        l'ho colpito; mi sono nascosto, mi sono indignato; ma egli, ribelle, ha
        seguito la via del suo cuore.<br>
        <sup>18 </sup> Io ho visto le sue vie e lo guarirò; lo guiderò e ridarò
        le mie consolazioni a lui e a quelli dei suoi che sono afflitti.<br>
        <sup>19 </sup> Io metterò la lode sulle sue labbra. Pace, pace a chi è
        lontano e a chi è vicino», dice il SIGNORE, «io lo guarirò!»<br>
        <sup>20 </sup> Ma gli empi sono come il mare agitato, quando non si può
        calmare e le sue acque cacciano fuori fango e pantano.<br>
        <sup>21 </sup> «Non c'è pace per gli empi», dice il mio Dio.
    </p>

    <h3 class="h3">Il digiuno vero e quello falso</h3>

    <p class="p">
        <span class="color_of_chapter">58 </span>​<sup>1 </sup> «Grida a piena gola, non ti trattenere, alza
        la
        tua voce
        come una tromba; dichiara al mio popolo le sue trasgressioni, alla casa di
        Giacobbe i suoi peccati.<br>
        <sup>2 </sup> Mi cercano giorno dopo giorno, prendono piacere a conoscere
        le mie vie, come una nazione che avesse praticato la giustizia e non
        avesse abbandonato la legge del suo Dio; mi domandano dei giudizi giusti,
        prendono piacere ad accostarsi a Dio.<br>
        <sup>3 </sup> "Perché", dicono essi, "quando abbiamo digiunato, non ci
        hai visti? Quando ci siamo umiliati, non lo hai notato?" Ecco, nel giorno
        del vostro digiuno voi fate i vostri affari ed esigete che siano fatti
        tutti i vostri lavori.<br>
        <sup>4 </sup> Ecco, voi digiunate per litigare, per fare discussioni, e
        colpite con pugno malvagio; oggi voi non digiunate in modo da far
        ascoltare la vostra voce in alto.<br>
        <sup>5 </sup> È forse questo il digiuno di cui mi compiaccio, il giorno
        in cui l'uomo si umilia? Curvare la testa come un giunco, sdraiarsi sul
        sacco e sulla cenere, è dunque questo ciò che chiami digiuno, giorno
        gradito al SIGNORE?<br>
        <sup>6 </sup> Il digiuno che io gradisco non è forse questo: che si
        spezzino le catene della malvagità, che si sciolgano i legami del giogo,
        che si lascino liberi gli oppressi e che si spezzi ogni tipo di giogo?<br>
        <sup>7 </sup> Non è forse questo: che tu divida il tuo pane con chi ha
        fame, che tu conduca a casa tua gli infelici privi di riparo, che quando
        vedi uno nudo tu lo copra e che tu non ti nasconda a colui che è carne
        della tua carne?<br>
        <sup>8 </sup> Allora la tua luce spunterà come l'aurora, la tua
        guarigione germoglierà prontamente; la tua giustizia ti precederà, la
        gloria del SIGNORE sarà la tua retroguardia.<br>
        <sup>9 </sup> Allora chiamerai e il SIGNORE ti risponderà; griderai ed
        egli dirà: "Eccomi!" Se tu togli di mezzo a te il giogo, il dito
        accusatore e il parlare con menzogna,<br>
        <sup>10 </sup> se tu supplisci ai bisogni dell'affamato e
        sazi l'afflitto, la tua luce spunterà nelle tenebre e la tua notte oscura
        sarà come il mezzogiorno;<br>
        <sup>11 </sup> il SIGNORE ti guiderà sempre, ti sazierà nei luoghi aridi,
        darà vigore alle tue ossa; tu sarai come un giardino ben annaffiato, come
        una sorgente la cui acqua non manca mai.<br>
        <sup>12 </sup> I tuoi ricostruiranno sulle antiche rovine; tu rialzerai
        le fondamenta gettate da molte età e sarai chiamato il riparatore delle
        brecce, il restauratore dei sentieri per rendere abitabile il paese.<br>
        <sup>13 </sup> Se tu trattieni il piede dal violare il sabato, facendo i
        tuoi affari nel mio santo giorno, se chiami il sabato una delizia e
        venerabile ciò che è sacro al SIGNORE, se onori quel giorno anziché
        seguire le tue vie e fare i tuoi affari e discutere le tue cause,<br>
        <sup>14 </sup> allora troverai la tua delizia nel SIGNORE; io ti farò
        cavalcare sulle alture del paese, ti nutrirò della eredità di Giacobbe tuo
        padre», poiché la bocca del SIGNORE ha parlato.
    </p>

    <h3 class="h3">Le colpe di Giuda</h3>

    <p class="p">
        <span class="color_of_chapter">59 </span><sup>1 </sup> Ecco, la mano del SIGNORE non è troppo corta
        per
        salvare, né il suo orecchio troppo duro per udire;<br>
        <sup>2 </sup> ma le vostre iniquità vi hanno separato dal vostro Dio; i
        vostri peccati gli hanno fatto nascondere la faccia da voi, per non darvi
        più ascolto.<br>
        <sup>3 </sup> Le vostre mani infatti sono contaminate dal sangue, le
        vostre dita dall'iniquità; le vostre labbra proferiscono menzogna, la
        vostra lingua sussurra perversità.<br>
        <sup>4 </sup> Nessuno muove causa con giustizia, nessuno la discute con
        verità; si appoggiano su ciò che non è, dicono menzogne, concepiscono il
        male, partoriscono l'iniquità.<br>
        <sup>5 </sup> Covano uova di serpente, tessono tele di ragno; chi mangia
        le loro uova muore, e dall'uovo che uno schiaccia esce fuori una vipera.<br>
        <sup>6 </sup> Le loro tele non diventeranno vestiti, né costoro si
        copriranno delle loro opere; le loro opere sono opere d'iniquità, nelle
        loro mani vi sono atti di violenza.<br>
        <sup>7 </sup> I loro piedi corrono al male, essi si affrettano a spargere
        sangue innocente; i loro pensieri sono pensieri iniqui, la desolazione e
        la rovina sono sulla loro strada.<br>
        <sup>8 </sup> La via della pace non la conoscono, non c'è equità nel loro
        procedere; si fanno dei sentieri tortuosi, chiunque vi cammina non conosce
        la pace.<br>
        <sup>9 </sup> Perciò la rettitudine è lontana da noi e non arriva fino a
        noi la giustizia; noi aspettiamo la luce, ma ecco le tenebre; aspettiamo
        il chiarore del giorno, ma camminiamo nel buio.<br>
        <sup>10 </sup> Andiamo tastando la parete come i ciechi, andiamo a
        tastoni come chi non ha occhi; inciampiamo in pieno mezzogiorno come nel
        crepuscolo, in mezzo all'abbondanza sembriamo dei morti.<br>
        <sup>11 </sup> Tutti quanti grugniamo come orsi, andiamo gemendo come
        colombe; aspettiamo la rettitudine, ma essa non viene; la salvezza, ma
        essa si allontana da noi.<br>
        <sup>12 </sup> Poiché le nostre trasgressioni si sono moltiplicate
        davanti a te e i nostri peccati testimoniano contro di noi; sì, i nostri
        peccati ci stanno davanti e le nostre iniquità le conosciamo.<br>
        <sup>13 </sup> Siamo stati ribelli al SIGNORE e l'abbiamo rinnegato, ci
        siamo rifiutati di seguire il nostro Dio, abbiamo parlato di oppressione e
        di rivolta, abbiamo concepito e meditato in cuore parole di menzogna.<br>
        <sup>14 </sup> La rettitudine si è ritirata e la giustizia si è tenuta
        lontana; la verità, infatti, soccombe sulla piazza pubblica e il diritto
        non riesce ad avvicinarvisi.<br>
        <sup>15 </sup> La verità è scomparsa, e chi si allontana dal male si
        espone a essere spogliato.
    </p>

    <h3 class="h3">Giudizio contro Giuda; promessa di un redentore</h3>

    <p class="p">
        Il SIGNORE ha visto, e gli è dispiaciuto che non vi sia più
        rettitudine;<br>
        <sup>16 </sup> ha visto che non c'era più un uomo e si è stupito che
        nessuno intervenisse. Allora il suo braccio gli è venuto in aiuto, la sua
        giustizia lo ha sorretto;<br>
        <sup>17 </sup> egli si è rivestito di giustizia come di una corazza, si è
        messo in capo l'elmo della salvezza, ha indossato gli abiti della
        vendetta, si è avvolto di gelosia come in un mantello.<br>
        <sup>18 </sup> Egli renderà a ciascuno secondo le sue opere; il furore ai
        suoi avversari, il contraccambio ai suoi nemici; alle isole darà la loro
        retribuzione.<br>
        <sup>19 </sup> Così si temerà il nome del SIGNORE dall'occidente e la sua
        gloria dall'oriente; quando l'avversario verrà come una fiumana, lo
        Spirito del SIGNORE lo metterà in fuga.<br>
        <sup>20 </sup> «Un salvatore verrà per Sion e per quelli di Giacobbe che
        si convertiranno dalla loro rivolta», dice il SIGNORE.<br>
        <sup>21 </sup> «Quanto a me», dice il SIGNORE, «questo è il patto che io
        stabilirò con loro: il mio Spirito che riposa su di te e le mie parole che
        ho messe nella tua bocca non si allontaneranno mai dalla tua bocca, né
        dalla bocca della tua discendenza, né dalla bocca della discendenza della
        tua discendenza», dice il SIGNORE, «da ora e per sempre».
    </p>

    <h3 class="h3">La futura gloria di Gerusalemme</h3>

    <p class="p">
        <span class="color_of_chapter">60 </span><sup>1 </sup> «Sorgi, risplendi, poiché la tua luce è
        giunta, e
        la
        gloria del SIGNORE è spuntata sopra di te!<br>
        <sup>2 </sup> Infatti, ecco, le tenebre coprono la terra e una fitta
        oscurità avvolge i popoli; ma su di te sorge il SIGNORE e la sua gloria
        appare su di te.<br>
        <sup>3 </sup> Le nazioni cammineranno alla tua luce, i re allo splendore
        della tua aurora.<br>
        <sup>4 </sup> Alza gli occhi e guàrdati attorno; tutti si radunano e
        vengono da te; i tuoi figli giungono da lontano, arrivano le tue figlie,
        portate in braccio.<br>
        <sup>5 </sup> Allora guarderai e sarai raggiante, il tuo cuore palpiterà
        forte e si allargherà, poiché l'abbondanza del mare si volgerà verso di
        te, la ricchezza delle nazioni verrà da te.<br>
        <sup>6 </sup> Una moltitudine di cammelli ti coprirà, dromedari di Madian
        e di Efa; quelli di Seba verranno tutti, portando oro e incenso e
        proclamando le lodi del SIGNORE.<br>
        <sup>7 </sup> Tutte le greggi di Chedar si raduneranno presso di te, i
        montoni di Nebaiot saranno al tuo servizio; saliranno sul mio altare come
        offerta gradita, e io onorerò la mia casa gloriosa.<br>
        <sup>8 </sup> Chi mai sono costoro che volano come una nuvola, come
        colombi verso le loro colombaie?<br>
        <sup>9 </sup> Sono le isole che spereranno in me e avranno alla loro
        testa le navi di Tarsis, per ricondurre i tuoi figli da lontano con
        argento e con oro, per onorare il nome del SIGNORE, tuo Dio, del Santo
        d'Israele, che ti avrà glorificata.<br>
        <sup>10 </sup> I figli dello straniero ricostruiranno le tue mura, i loro
        re saranno al tuo servizio; poiché io ti ho colpita nel mio sdegno, ma
        nella mia benevolenza ho avuto pietà di te.<br>
        <sup>11 </sup> Le tue porte saranno sempre aperte; non saranno chiuse né
        giorno né notte, per lasciar entrare in te la ricchezza delle nazioni e i
        loro re in corteo.<br>
        <sup>12 </sup> Poiché la nazione e il regno che non vorranno servirti,
        periranno; quelle nazioni saranno completamente distrutte.<br>
        <sup>13 </sup> La gloria del Libano verrà a te, il cipresso, il platano e
        il larice verranno assieme per ornare il luogo del mio santuario, e io
        renderò glorioso il luogo dove posano i miei piedi.<br>
        <sup>14 </sup> I figli di quelli che ti avranno oppressa verranno da te
        abbassandosi; tutti quelli che ti avranno disprezzata si prostreranno fino
        alla pianta dei tuoi piedi e ti chiameranno "Città del SIGNORE", "Sion del
        Santo d'Israele".<br>
        <sup>15 </sup> Invece di essere abbandonata, odiata, al punto che anima
        viva più non passava da te, io farò di te il vanto dei secoli, la gioia di
        tutte le epoche.<br>
        <sup>16 </sup> Tu popperai il latte delle nazioni, popperai
        al seno dei re e riconoscerai che io, il SIGNORE, sono il tuo Salvatore,
        io, il Potente di Giacobbe, sono il tuo Redentore.<br>
        <sup>17 </sup> Invece di bronzo farò affluire oro, invece di ferro farò
        affluire argento, invece di legno, bronzo, e invece di pietre, ferro; io
        ti darò per magistrato la pace, per governatore la giustizia.<br>
        <sup>18 </sup> Non si udrà più parlare di violenza nel tuo paese, di
        devastazione e di rovina entro i tuoi confini; ma chiamerai le tue mura
        "Salvezza" e le tue porte "Lode".<br>
        <sup>19 </sup> Non più il sole sarà la tua luce, nel giorno, e non più la
        luna t'illuminerà con il suo chiarore; ma il SIGNORE sarà la tua luce
        perenne, il tuo Dio sarà la tua gloria.<br>
        <sup>20 </sup> Il tuo sole non tramonterà più, la tua luna non si
        oscurerà più; poiché il SIGNORE sarà la tua luce perenne, i giorni del tuo
        lutto saranno finiti.<br>
        <sup>21 </sup> Il tuo popolo sarà tutto un popolo di giusti; essi
        possederanno il paese per sempre; essi, che sono il germoglio da me
        piantato, l'opera delle mie mani, per manifestare la mia gloria.<br>
        <sup>22 </sup> Il più piccolo diventerà un migliaio; il minimo, una
        nazione potente. Io, il SIGNORE, affretterò le cose a suo tempo».
    </p>

    <h3 class="h3">La salvezza proclamata</h3>

    <p class="p">
        <span class="color_of_chapter">61 </span><sup>1 </sup> Lo Spirito del Signore DIO è su di me, perché
        il
        SIGNORE
        mi ha unto per recare una buona notizia agli umili; mi ha inviato per
        fasciare quelli che hanno il cuore spezzato, per proclamare la libertà a
        quelli che sono schiavi, l'apertura del carcere ai prigionieri,<br>
        <sup>2 </sup> per proclamare l'anno di grazia del SIGNORE, il giorno di
        vendetta del nostro Dio; per consolare tutti quelli che sono afflitti;<br>
        <sup>3 </sup> per mettere, per dare agli afflitti di Sion un diadema
        invece di cenere, olio di gioia invece di dolore, il mantello di lode
        invece di uno spirito abbattuto, affinché siano chiamati querce di
        giustizia, la piantagione del SIGNORE, per mostrare la sua gloria.<br>
        <sup>4 </sup> Essi ricostruiranno sulle antiche rovine, rialzeranno i
        luoghi desolati nel passato, rinnoveranno le città devastate, i luoghi
        desolati delle trascorse generazioni.<br>
        <sup>5 </sup> Là gli stranieri pascoleranno le vostre greggi, i figli
        dello straniero saranno i vostri agricoltori e i vostri viticultori.<br>
        <sup>6 </sup> Ma voi sarete chiamati sacerdoti del SIGNORE, la gente vi
        chiamerà ministri del nostro Dio; voi mangerete le ricchezze delle
        nazioni, a voi toccherà la loro gloria.<br>
        <sup>7 </sup> Invece della vostra vergogna, avrete una parte doppia;
        invece di infamia, esulterete della vostra sorte. Sì, nel loro paese
        possederanno il doppio e avranno felicità eterna.<br>
        <sup>8 </sup> Poiché io, il SIGNORE, amo la giustizia, odio la rapina,
        frutto d'iniquità; io darò loro fedelmente la ricompensa e stabilirò con
        loro un patto eterno.<br>
        <sup>9 </sup> La loro razza sarà conosciuta fra le nazioni, la loro
        discendenza fra i popoli; tutti quelli che li vedranno riconosceranno che
        sono una razza benedetta dal SIGNORE.<br>
        <sup>10 </sup> Io mi rallegrerò grandemente nel SIGNORE, l'anima mia
        esulterà nel mio Dio; poiché egli mi ha rivestito delle vesti della
        salvezza, mi ha avvolto nel mantello della giustizia, come uno sposo che
        si adorna di un diadema, come una sposa che si adorna dei suoi gioielli.<br>
        <sup>11 </sup> Sì, come la terra produce la sua vegetazione e come un
        giardino fa germogliare le sue semenze, così il Signore, DIO, farà
        germogliare la giustizia e la lode davanti a tutte le nazioni.
    </p>

    <h3 class="h3">La salvezza di Gerusalemme</h3>

    <p class="p">
        <span class="color_of_chapter">62 </span><sup>1 </sup> Per amore di Sion io non tacerò, per amore di
        Gerusalemme
        io non mi darò posa, finché la sua giustizia non spunti come l'aurora, la
        sua salvezza come una fiaccola fiammeggiante.<br>
        <sup>2 </sup> Allora le nazioni vedranno la tua giustizia,
        tutti i re la tua gloria; sarai chiamata con un nome nuovo, che la bocca
        del SIGNORE pronuncerà;<br>
        <sup>3 </sup> sarai una splendida corona in mano al SIGNORE, un turbante
        regale nel palmo del tuo Dio.<br>
        <sup>4 </sup> Non sarai più chiamata "Abbandonata", la tua terra non sarà
        più detta "Desolazione", ma tu sarai chiamata "La mia delizia è in lei", e
        la tua terra "Maritata"; poiché il SIGNORE si compiacerà in te, la tua
        terra avrà uno sposo.<br>
        <sup>5 </sup> Come un giovane sposa una vergine, così i tuoi figli
        sposeranno te; come la sposa è la gioia dello sposo, così tu sarai la
        gioia del tuo Dio.<br>
        <sup>6 </sup> Sulle tue mura, Gerusalemme, io ho posto delle sentinelle;
        non taceranno mai, né giorno né notte. Voi, che destate il ricordo del
        SIGNORE, non abbiate riposo,<br>
        <sup>7 </sup> non date riposo a lui, finché egli non abbia ristabilito
        Gerusalemme, finché non abbia fatto di lei la lode di tutta la terra.<br>
        <sup>8 </sup> Il SIGNORE l'ha giurato per la sua destra e per il suo
        braccio potente: «Io non darò mai più il tuo frumento per cibo ai tuoi
        nemici; i figli dello straniero non berranno più il tuo vino, frutto delle
        tue fatiche;<br>
        <sup>9 </sup> ma quelli che avranno raccolto il frumento lo mangeranno e
        loderanno il SIGNORE; quelli che avranno vendemmiato berranno il vino nei
        cortili del mio santuario».<br>
        <sup>10 </sup> Passate, passate per le porte! Preparate la via per il
        popolo! Aggiustate, aggiustate la strada, toglietene le pietre, alzate una
        bandiera davanti ai popoli!<br>
        <sup>11 </sup> Ecco, il SIGNORE proclama fino agli estremi confini della
        terra: «Dite alla figlia di Sion: "Ecco, la tua salvezza giunge; ecco,
        egli ha con sé il suo salario, la sua retribuzione lo precede"».<br>
        <sup>12 </sup> Quelli saranno chiamati «Popolo santo», «Redenti del
        SIGNORE», e tu sarai chiamata «Ricercata», «Città non abbandonata».
    </p>

    <h3 class="h3">Il giorno della vendetta</h3>

    <p class="p">
        <span class="color_of_chapter">63 </span><sup>1 </sup> Chi è costui che giunge da Edom, da Bosra,
        vestito
        splendidamente? Costui, magnificamente ammantato, che cammina fiero della
        grandezza della sua forza? «Sono io, che parlo con giustizia, che sono
        potente a salvare».<br>
        <sup>2 </sup> Perché questo rosso sul tuo mantello e perché le tue vesti
        sono come quelle di chi calca l'uva nel tino?<br>
        <sup>3 </sup> «Io sono stato solo a calcare l'uva nel tino, e nessun uomo
        fra i popoli è stato con me. Io li ho calcati nella mia ira, li ho
        calpestati nel mio furore; il loro sangue è spruzzato sulle mie vesti, ho
        macchiato tutti i miei abiti.<br>
        <sup>4 </sup> Poiché il giorno della vendetta, che era nel mio cuore, e
        il mio anno di redenzione sono giunti.<br>
        <sup>5 </sup> Io guardai, ma non c'era chi mi aiutasse; fui stupito che
        nessuno mi sostenesse; allora il mio braccio mi ha salvato e il mio furore
        mi ha sostenuto.<br>
        <sup>6 </sup> Ho calpestato popoli nella mia ira, li ho ubriacati nel mio
        furore, ho fatto scorrere il loro sangue sulla terra».
    </p>

    <h3 class="h3">Ricordo del passato</h3>

    <p class="p">
        <sup>7 </sup> Io voglio ricordare le bontà del SIGNORE, le lodi del
        SIGNORE, considerando tutto quello che il SIGNORE ci ha elargito;
        ricorderò il gran bene che ha fatto alla casa d'Israele, secondo la sua
        misericordia e secondo l'abbondanza della sua bontà.<br>
        <sup>8 </sup> Egli aveva detto: «Certo, essi sono il mio popolo, i figli
        che non m'inganneranno». Fu il loro Salvatore<br>
        <sup>9 </sup> in tutte le loro angosce. Non fu un inviato, né un angelo,
        ma lui stesso a salvarli; nel suo amore e nella sua benevolenza egli li
        redense; se li prese sulle spalle e li portò tutti i giorni del passato;<br>
        <sup>10 </sup> ma essi furono ribelli, contristarono il suo Spirito
        santo; perciò egli si mutò in loro nemico ed egli stesso combatté contro
        di loro.<br>
        <sup>11 </sup> Allora il suo popolo si ricordò dei giorni
        antichi di Mosè. Dov'è colui che li fece uscire dal mare con il pastore
        del suo gregge? Dov'è colui che mise in mezzo a loro lo Spirito suo santo,<br>
        <sup>12 </sup> che fece andare il suo braccio glorioso alla destra di
        Mosè, che divise le acque davanti a loro, per acquistarsi una rinomanza
        eterna,<br>
        <sup>13 </sup> che li condusse attraverso gli abissi, come un cavallo nel
        deserto, senza che inciampassero?<br>
        <sup>14 </sup> Come il bestiame che scende nella valle, lo Spirito del
        SIGNORE li condusse al riposo. Così tu guidasti il tuo popolo, per
        acquistarti una rinomanza gloriosa.
    </p>

    <h3 class="h3">Preghiera</h3>

    <p class="p">
        <sup>15 </sup> Guarda dal cielo e osserva dalla tua abitazione santa e
        gloriosa. Dove sono il tuo zelo, i tuoi atti potenti? Il fremito delle tue
        viscere e le tue compassioni non si fanno più sentire verso di me.<br>
        <sup>16 </sup> Tuttavia, tu sei nostro padre; poiché Abraamo non sa chi
        siamo e Israele non ci riconosce. Tu, SIGNORE, sei nostro padre, il tuo
        nome, in ogni tempo, è Redentore nostro.<br>
        <sup>17 </sup> SIGNORE, perché ci fai peregrinare lontano dalle tue vie e
        rendi duro il nostro cuore perché non ti tema? Ritorna, per amore dei tuoi
        servi, delle tribù della tua eredità!<br>
        <sup>18 </sup> Per poco tempo il tuo popolo santo ha posseduto il paese;
        i nostri nemici hanno calpestato il tuo santuario.<br>
        <sup>19 </sup> Noi siamo diventati come quelli che tu non hai mai
        governati, come quelli che non portano il tuo nome!
    </p>

    <p class="p">
        <span class="color_of_chapter">64 </span><sup>1 </sup> Oh, squarciassi tu i cieli e scendessi!
        Davanti a te
        sarebbero scossi i monti.<br>
        <sup>2 </sup> Come il fuoco accende i rami secchi, come il fuoco fa
        bollire l'acqua, tu faresti conoscere il tuo nome ai tuoi avversari e le
        nazioni tremerebbero davanti a te.<br>
        <sup>3 </sup> Quando facesti le cose tremende che noi non ci aspettavamo,
        tu discendesti e i monti furono scossi davanti a te.<br>
        <sup>4 </sup> Mai si era udito, mai orecchio aveva sentito dire, mai
        occhio aveva visto che un altro dio, all'infuori di te, agisse in favore
        di chi spera in lui.<br>
        <sup>5 </sup> Tu vai incontro a chi gode nel praticare la giustizia, a
        chi, camminando nelle tue vie, si ricorda di te; ecco, tu ti sei adirato
        perché abbiamo peccato nel tempo passato, ma noi saremo salvati.<br>
        <sup>6 </sup> Tutti quanti siamo diventati come l'uomo impuro, tutta la
        nostra giustizia come un abito sporco; tutti quanti appassiamo come foglie
        e la nostra iniquità ci porta via come il vento.<br>
        <sup>7 </sup> Non c'è più nessuno che invochi il tuo nome, che si
        risvegli per attenersi a te; poiché tu ci hai nascosto la tua faccia e ci
        lasci consumare dalle nostre iniquità.<br>
        <sup>8 </sup> Tuttavia, SIGNORE, tu sei nostro padre; noi siamo l'argilla
        e tu colui che ci formi; noi siamo tutti opera delle tue mani.<br>
        <sup>9 </sup> Non adirarti fino all'estremo, o SIGNORE! Non ricordarti
        dell'iniquità per sempre; ecco, guarda, ti supplichiamo, noi siamo tutti
        tuo popolo.<br>
        <sup>10 </sup> Le tue città sante sono un deserto; Sion è un deserto,
        Gerusalemme è una desolazione.<br>
        <sup>11 </sup> La nostra santa e magnifica casa, dove i nostri padri ti
        celebrarono, è diventata preda delle fiamme, quanto avevamo di più caro è
        stato devastato.<br>
        <sup>12 </sup> Davanti a queste cose te ne rimarrai impassibile, o
        SIGNORE? Tacerai e ci affliggerai fino all'estremo?
    </p>

    <h3 class="h3">Retribuzioni di Dio</h3>

    <p class="p">
        <span class="color_of_chapter">65 </span><sup>1 </sup> «Io sono stato ricercato da quelli che prima
        non
        chiedevano di me, sono stato trovato da quelli che prima non mi cercavano;
        ho detto: "Eccomi, eccomi" a una nazione che non portava il mio nome.<br>
        <sup>2 </sup> Ho steso tutto il giorno le mani verso un popolo ribelle,
        che cammina per una via non buona, seguendo i propri pensieri;<br>
        <sup>3 </sup> verso un popolo che sempre mi provoca sfacciatamente, che
        offre sacrifici nei giardini e fa fumare profumi sui mattoni;<br>
        <sup>4 </sup> che sta fra le tombe e passa le notti nelle caverne, che
        mangia carne di maiale e ha nei suoi vasi cibi impuri;<br>
        <sup>5 </sup> che dice: "Fatti in là, non ti avvicinare,
        perché io sono più santo di te". Cose simili sono per me come un fumo nel
        naso, un fuoco che arde da mattina a sera.<br>
        <sup>6 </sup> Ecco, tutto ciò sta scritto davanti a me; io non tacerò,
        anzi vi darò la retribuzione, sì, vi verserò in grembo la retribuzione<br>
        <sup>7 </sup> delle iniquità vostre», dice il SIGNORE, «e al tempo stesso
        delle iniquità dei vostri padri, che hanno fatto fumare profumi sui monti
        e mi hanno insultato sui colli; io misurerò loro in grembo il salario
        della loro condotta passata».<br>
        <sup>8 </sup> Così parla il SIGNORE: «Come quando si trova del succo in
        un grappolo, si dice: "Non lo distruggere perché lì c'è una benedizione",
        così farò io, per amore dei miei servi, e non distruggerò tutto.<br>
        <sup>9 </sup> Io farò uscire da Giacobbe una discendenza e da Giuda un
        erede dei miei monti; i miei eletti possederanno il paese, i miei servi vi
        abiteranno.<br>
        <sup>10 </sup> Saron sarà un recinto di greggi, la valle di Acor un luogo
        di riposo alle mandrie, per il mio popolo che mi avrà cercato.<br>
        <sup>11 </sup> Ma voi, che abbandonate il SIGNORE, che dimenticate il mio
        monte santo, che apparecchiate la mensa a Gad e riempite la coppa di vino
        profumato a Meni,<br>
        <sup>12 </sup> io vi destino alla spada e vi piegherete tutti per essere
        scannati; poiché io ho chiamato e voi non avete risposto; ho parlato e voi
        non avete dato ascolto; ma avete fatto ciò che è male ai miei occhi e
        avete preferito ciò che mi dispiace».<br>
        <sup>13 </sup> Perciò così parla il Signore, DIO: «Ecco, i miei servi
        mangeranno, ma voi avrete fame; ecco, i miei servi berranno, ma voi avrete
        sete; ecco, i miei servi gioiranno, ma voi sarete delusi;<br>
        <sup>14 </sup> ecco, i miei servi canteranno per la gioia del loro cuore,
        ma voi griderete per l'angoscia del cuor vostro e urlerete perché avrete
        lo spirito affranto.<br>
        <sup>15 </sup> Lascerete il vostro nome come una imprecazione fra i miei
        eletti: "Il Signore, DIO, ti faccia morire!" Ma egli darà ai suoi servi un
        altro nome,<br>
        <sup>16 </sup> in modo che chi si augurerà di essere benedetto nel paese,
        lo farà per il Dio di verità, e colui che giurerà nel paese, lo farà per
        il Dio di verità; perché le afflizioni di prima saranno dimenticate,
        saranno nascoste ai miei occhi.<br>
        <sup>17 </sup> Poiché, ecco, io creo nuovi cieli e una nuova terra; non
        ci si ricorderà più delle cose di prima; esse non torneranno più in
        memoria.<br>
        <sup>18 </sup> Gioite, sì, esultate in eterno per quanto io sto per
        creare; poiché, ecco, io creo Gerusalemme per il gaudio e il suo popolo
        per la gioia.<br>
        <sup>19 </sup> Io esulterò a motivo di Gerusalemme e gioirò del mio
        popolo; là non si udranno più voci di pianto né grida d'angoscia;<br>
        <sup>20 </sup> non ci sarà più, in avvenire, bimbo nato per pochi giorni,
        né vecchio che non compia il numero dei suoi anni; chi morirà a cent'anni
        morirà giovane e il peccatore sarà colpito dalla maledizione a cent'anni.<br>
        <sup>21 </sup> Essi costruiranno case e le abiteranno; pianteranno vigne
        e ne mangeranno il frutto.<br>
        <sup>22 </sup> Non costruiranno più perché un altro abiti, non
        pianteranno più perché un altro mangi; poiché i giorni del mio popolo
        saranno come i giorni degli alberi; i miei eletti godranno a lungo l'opera
        delle loro mani.<br>
        <sup>23 </sup> Non si affaticheranno invano, non avranno più figli per
        vederli morire all'improvviso; poiché saranno la discendenza dei benedetti
        del SIGNORE e i loro rampolli staranno con essi.<br>
        <sup>24 </sup> Avverrà che, prima che m'invochino, io risponderò;
        parleranno ancora, che già li avrò esauditi.<br>
        <sup>25 </sup> Il lupo e l'agnello pascoleranno assieme, il leone mangerà
        il foraggio come il bue, e il serpente si nutrirà di polvere. Non si farà
        né male né danno su tutto il mio monte santo», dice il SIGNORE.
    </p>

    <h3 class="h3">La nuova Gerusalemme; giudizio degli empi</h3>

    <p class="p">
        <span class="color_of_chapter">66 </span><sup>1 </sup> Così parla il SIGNORE: «Il cielo è il mio
        trono e
        la terra
        è lo sgabello dei miei piedi; quale casa potreste costruirmi? Quale
        potrebbe essere il luogo del mio riposo?<br>
        <sup>2 </sup> Tutte queste cose le ha fatte la mia mano e così sono tutte
        venute all'esistenza», dice il SIGNORE. «Ecco su chi io poserò lo sguardo:
        su colui che è umile, che ha lo spirito afflitto e trema alla mia parola.<br>
        <sup>3 </sup> Chi scanna un bue è come se uccidesse un uomo; chi
        sacrifica un agnello, come se accoppasse un cane; chi presenta un'offerta,
        come se offrisse sangue di porco; chi fa un profumo d'incenso, come se
        benedicesse un idolo. Come costoro hanno scelto le proprie vie e prendono
        piacere nelle loro abominazioni,<br>
        <sup>4 </sup> così sceglierò io la loro sventura e farò piombare loro
        addosso ciò che temono; poiché io ho chiamato e nessuno ha risposto, ho
        parlato ed essi non hanno dato ascolto, ma hanno fatto ciò che è male agli
        occhi miei e hanno preferito ciò che mi dispiace».<br>
        <sup>5 </sup> Ascoltate la parola del SIGNORE, voi che tremate alla sua
        parola. «I vostri fratelli, che vi odiano e vi scacciano a causa del mio
        nome, dicono: "Si mostri il SIGNORE nella sua gloria, affinché possiamo
        vedere la vostra gioia!" Ma essi saranno svergognati.<br>
        <sup>6 </sup> Uno strepito esce dalla città, un clamore viene dal tempio.
        È la voce del SIGNORE, che dà la retribuzione ai suoi nemici.<br>
        <sup>7 </sup> Prima di provare le doglie del parto, essa ha partorito;
        prima che le venissero i dolori, ha dato alla luce un maschio.<br>
        <sup>8 </sup> Chi ha udito mai cosa siffatta? Chi ha mai visto qualcosa
        di simile? Un paese nasce forse in un giorno? Una nazione viene forse alla
        luce in una volta? Ma Sion, non appena ha sentito le doglie, ha subito
        partorito i suoi figli.<br>
        <sup>9 </sup> Io che preparo la nascita, non farei partorire?», dice il
        SIGNORE. «Io che faccio partorire, chiuderei il grembo materno?», dice il
        tuo Dio.<br>
        <sup>10 </sup> «Gioite con Gerusalemme ed esultate a motivo di lei, voi
        tutti che l'amate! Rallegratevi grandemente con lei, voi tutti che siete
        in lutto per essa,<br>
        <sup>11 </sup> affinché siate allattati e saziati al seno delle sue
        consolazioni; affinché beviate a lunghi sorsi e con delizia l'abbondanza
        della sua gloria».<br>
        <sup>12 </sup> Poiché così parla il SIGNORE: «Ecco, io dirigerò la pace
        verso di lei come un fiume, la ricchezza delle nazioni come un torrente
        che straripa, e voi sarete allattati, sarete portati in braccio,
        accarezzati sulle ginocchia.<br>
        <sup>13 </sup> Come un uomo consolato da sua madre così io consolerò voi,
        e sarete consolati in Gerusalemme».<br>
        <sup>14 </sup> Voi lo vedrete, e il vostro cuore gioirà, le vostre ossa,
        come l'erba, riprenderanno vigore; la mano del SIGNORE si farà conoscere
        in favore dei suoi servi, e la sua indignazione contro i suoi nemici.<br>
        <sup>15 </sup> Poiché ecco, il SIGNORE verrà nel fuoco e i suoi carri
        saranno come l'uragano per dare la retribuzione della sua ira furente, per
        eseguire le sue minacce con fiamme di fuoco.<br>
        <sup>16 </sup> Poiché il SIGNORE eserciterà il suo giudizio con fuoco e
        spada, contro ogni carne; gli uccisi dal SIGNORE saranno molti.<br>
        <sup>17 </sup> «Quelli che si santificano e si purificano per andare nei
        giardini dietro all'idolo che è là in mezzo, quelli che mangiano carne di
        porco, cose abominevoli e topi, saranno tutti consumati», dice il SIGNORE.<br>
        <sup>18 </sup> «Io conosco le loro opere e i loro pensieri. Il tempo è
        giunto per raccogliere tutte le nazioni e tutte le lingue; esse verranno e
        vedranno la mia gloria.<br>
        <sup>19 </sup> Io metterò un segnale tra di loro e manderò alcuni dei
        loro scampati alle nazioni, a Tarsis, a Pul e a Lud che tirano d'arco, a
        Tubal e a Iavan, alle isole lontane che non hanno mai udito la mia fama e
        non hanno mai visto la mia gloria; essi proclameranno la mia gloria tra le
        nazioni.<br>
        <sup>20 </sup> Ricondurranno tutti i vostri fratelli, da
        tutte le nazioni, come un'offerta al SIGNORE, su cavalli, su carri, su
        lettighe, su muli, su dromedari, al mio monte santo, a Gerusalemme», dice
        il SIGNORE, «nel modo in cui i figli d'Israele portano le loro offerte in
        un vaso puro alla casa del SIGNORE.<br>
        <sup>21 </sup> In mezzo a loro ne sceglierò come sacerdoti e come
        Leviti», dice il SIGNORE.<br>
        <sup>22 </sup> «Infatti, come i nuovi cieli e la nuova terra che io sto
        per creare rimarranno stabili davanti a me», dice il SIGNORE, «così
        dureranno la vostra discendenza e il vostro nome.<br>
        <sup>23 </sup> Avverrà che, di novilunio in novilunio e di sabato in
        sabato, ogni carne verrà a prostrarsi davanti a me», dice il SIGNORE.<br>
        <sup>24 </sup> «Quando gli adoratori usciranno, vedranno i cadaveri degli
        uomini che si sono ribellati a me; poiché il loro verme non morirà e il
        loro fuoco non si estinguerà, e saranno in orrore a ogni carne».
    </p>
</body>
<footer>

    <!-- Inserisce link a cartella del libro. Modificare riferimento e scritta -->
    <div style="text-align: center; margin-top: 5%; margin-bottom: 10%">
        <a href="NR06_23_Isaia"
           title="link per NR06_23_Isaia"
           target="_blank">... link ad appunti e approfondimenti ...</a>
    </div>

</footer>

</html>