<!DOCTYPE html>
<html>

<head>
    <meta http-equiv="content-type" content="text/html; charset=UTF-8">
    <title>NR06_02_Esodo</title>

    <link rel="shortcut icon" href="Bibbia.jpg">
    <link rel="stylesheet" href="Bibbia_CSS.css"><!-- 1 di 2 PER IL MEGA MENU -->

    <script src="Mega_Menu2.js"></script>
    <script src="Mega_Menu3.js"></script>

    <meta charset="UTF-8">
    <meta http-equiv="X-UA-Compatible"
          content="IE=edge">
    <meta name="viewport"
          content="width=device-width, initial-scale=1.0">
    <title>Mega-Menu</title>
    <!-- Google Fonts (poppins) -->
    <link rel="preconnect"
          href="https://fonts.googleapis.com">
    <link rel="preconnect"
          href="https://fonts.gstatic.com"
          crossorigin>
    <link href="https://fonts.googleapis.com/css2?family=Poppins:wght@300&display=swap"
          rel="stylesheet">
    <!-- Google material fonts -->
    <link href="https://fonts.googleapis.com/css2?family=Material+Symbols+Outlined"
          rel="stylesheet" />
    <!-- Stylesheet -->
    <link rel="stylesheet"
          href="Mega_Menu.css">
</head>
<body onload="scriviMenu()">
    <header>
        <div id="display"></div>
    </header>
    <header class="header">
        <h2 class="header"><!--Fine-->Esodo</h2>
    </header>

    <div style="text-align: center; margin-top: 5%; margin-bottom: 6%"> <a href="NR06_02_Esodo" title="link per NR06_02_Esodo" target="_blank">... link ad appunti e approfondimenti ...</a> </div>

    <p class="presentation">
        (Sl 103:7; Ne 9:9-20)<br>
        Il libro dell'Esodo, il secondo dei cinque libri attribuiti a Mosè,
        prosegue il racconto della Genesi: la discendenza scelta da Dio è
        diventata un popolo, che vive in Egitto, in schiavitù. Mosè lo condurrà
        fuori da questo paese, nella terra che era stata promessa ai padri (XV o
        XIII sec. a.C.), e il popolo riceverà la rivelazione della legge di Dio e
        le modalità del culto da rendergli.
    </p>
    <h3 class="h3">Israele in Egitto; oppressione e liberazione</h3>

    <h3 class="h3">Schiavitù d'Israele in Egitto</h3>

    <p class="p">
        <span class="color_of_chapter">1 </span><sup>1 </sup> Questi sono i nomi dei figli d'Israele che vennero in
        Egitto. Essi ci vennero con Giacobbe, ciascuno con la sua famiglia: <sup>
            2
        </sup> Ruben, Simeone, Levi e Giuda; <sup>3 </sup> Issacar, Zabulon e
        Beniamino; <sup>4 </sup> Dan e Neftali, Gad e Ascer. <sup>5 </sup>
        Tutte le persone discendenti da Giacobbe erano settanta. Giuseppe era già
        in Egitto. <sup>6 </sup> Giuseppe morì, come morirono pure tutti i suoi
        fratelli e tutta quella generazione. <sup>7 </sup> I figli d'Israele
        furono fecondi, si moltiplicarono abbondantemente, divennero numerosi,
        molto potenti, e il paese ne fu ripieno.<br>
        <sup>8 </sup> Sorse sopra l'Egitto un nuovo re, che non aveva conosciuto
        Giuseppe. <sup>9 </sup> Egli disse al suo popolo: «Ecco, il popolo dei
        figli d'Israele è più numeroso e più potente di noi. <sup>10 </sup>
        Usiamo prudenza con esso, affinché non si moltiplichi e, in caso di
        guerra, non si unisca ai nostri nemici per combattere contro di noi e poi
        andarsene dal paese». <sup>11 </sup> Stabilirono dunque sopra Israele
        dei sorveglianti ai lavori, per opprimerlo con le loro angherie. Israele
        costruì al faraone le città che servivano da magazzini, Pitom e Ramses. <sup>
            12
        </sup> Ma quanto più lo opprimevano, tanto più il popolo si moltiplicava
        e si estendeva; e gli Egiziani nutrirono avversione per i figli d'Israele.
        <sup>13 </sup> Così essi obbligarono i figli d'Israele a lavorare
        duramente. <sup>14 </sup> Amareggiarono la loro vita con una rigida
        schiavitù, adoperandoli nei lavori d'argilla e di mattoni e in ogni sorta
        di lavori nei campi. Imponevano loro tutti questi lavori con asprezza.<br>
        <sup>15 </sup> Il re d'Egitto parlò anche alle levatrici ebree, delle
        quali una si chiamava Sifra e l'altra Pua, e disse: <sup>16 </sup>
        «Quando assisterete le donne ebree al tempo del parto, quando sono sulla
        sedia, se è un maschio, fatelo morire; se è una femmina, lasciatela
        vivere». <sup>17 </sup> Ma le levatrici temettero Dio, non fecero quello
        che il re d'Egitto aveva ordinato loro e lasciarono vivere anche i maschi.
        <sup>18 </sup> Allora il re d'Egitto chiamò le levatrici e disse loro:
        «Perché avete fatto questo e avete lasciato vivere i maschi?» <sup>19 </sup>
        Le levatrici risposero al faraone: «Le donne ebree non sono come le
        egiziane; esse sono vigorose, e prima che la levatrice arrivi da loro,
        hanno partorito». <sup>20 </sup> Dio fece del bene a quelle levatrici.
        Il popolo si moltiplicò e divenne molto potente. <sup>21 </sup> Poiché
        quelle levatrici avevano temuto Dio, egli fece prosperare le loro case.<br>
        <sup>22 </sup> Allora il faraone diede quest'ordine al suo
        popolo: «Ogni maschio che nasce, gettatelo nel Fiume, ma lasciate vivere
        tutte le femmine».
    </p>

    <h3 class="h3">Nascita di Mosè; fuga in Madian</h3>

    <p class="p">
        <span class="color_of_chapter">2 </span><sup>1 </sup> Un uomo della casa di Levi andò e prese in moglie una
        figlia di Levi. <sup>2 </sup> Questa donna concepì, partorì un figlio e,
        vedendo quanto era bello, lo tenne nascosto tre mesi. <sup>3 </sup>
        Quando non potè più tenerlo nascosto, prese un canestro fatto di giunchi,
        lo spalmò di bitume e di pece, vi pose dentro il bambino, e lo mise nel
        canneto sulla riva del Fiume. <sup>4 </sup> La sorella del bambino se ne
        stava a una certa distanza, per vedere quello che gli sarebbe successo.<br>
        <sup>5 </sup> La figlia del faraone scese al Fiume per fare il bagno, e
        le sue ancelle passeggiavano lungo la riva del Fiume. Vide il canestro nel
        canneto e mandò la sua cameriera a prenderlo. <sup>6 </sup> Lo aprì e
        vide il bambino: ed ecco, il piccino piangeva; ne ebbe compassione e
        disse: «Questo è uno dei figli degli Ebrei». <sup>7 </sup> Allora la
        sorella del bambino disse alla figlia del faraone: «Devo andare a
        chiamarti una balia tra le donne ebree che allatti questo bambino?» <sup>
            8
        </sup> La figlia del faraone le rispose: «Va'». E la fanciulla andò a
        chiamare la madre del bambino. <sup>9 </sup> La figlia del faraone le
        disse: «Porta con te questo bambino, allattalo e io ti darò un salario».
        Quella donna prese il bambino e lo allattò. <sup>10 </sup> Quando il
        bambino fu cresciuto, lo portò dalla figlia del faraone; egli fu per lei
        come un figlio ed ella lo chiamò Mosè; «perché», disse, «io l'ho tirato
        fuori dalle acque».<br>
        <sup>11 </sup> In quei giorni, Mosè, già diventato adulto, andò a trovare
        i suoi fratelli; notò i lavori di cui erano gravati e vide un Egiziano che
        percoteva uno degli Ebrei suoi fratelli. <sup>12 </sup> Egli volse lo
        sguardo di qua e di là e, visto che non c'era nessuno, uccise l'Egiziano e
        lo nascose nella sabbia. <sup>13 </sup> Il giorno seguente uscì, vide
        due Ebrei che litigavano e disse a quello che aveva torto: «Perché
        percuoti il tuo compagno?» <sup>14 </sup> Quello rispose: «Chi ti ha
        costituito principe e giudice sopra di noi? Vuoi forse uccidermi come
        uccidesti l'Egiziano?» Allora Mosè ebbe paura e disse: «Certo la cosa è
        nota». <sup>15 </sup> Quando il faraone udì il fatto, cercò di uccidere
        Mosè, ma Mosè fuggì dalla presenza del faraone, e si fermò nel paese di
        Madian e si mise seduto presso un pozzo.<br>
        <sup>16 </sup> Il sacerdote di Madian aveva sette figlie. Esse andarono
        al pozzo ad attingere acqua per riempire gli abbeveratoi e abbeverare il
        gregge di loro padre. <sup>17 </sup> Ma sopraggiunsero i pastori e le
        scacciarono. Allora Mosè si alzò, prese la loro difesa e abbeverò il loro
        gregge. <sup>18 </sup> Quando esse giunsero da Reuel, loro padre, questi
        disse: «Come mai siete tornate così presto oggi?» <sup>19 </sup> Esse
        risposero: «Un Egiziano ci ha liberate dalle mani dei pastori, per di più
        ci ha attinto l'acqua e ha abbeverato il gregge». <sup>20 </sup> Egli
        disse alle figlie: «Dov'è? Perché avete lasciato là quell'uomo?
        Chiamatelo, ché venga a prendere del cibo». <sup>21 </sup> Mosè accettò
        di abitare da quell'uomo. Egli diede a Mosè sua figlia Sefora. <sup>22 </sup>
        Ella partorì un figlio che Mosè chiamò Ghersom; perché disse: «Abito in
        terra straniera».
    </p>

    <h3 class="h3">La misericordia di Dio verso Israele</h3>

    <p class="p">
        <sup>23 </sup> Durante quel tempo, che fu lungo, il re d'Egitto morì. I
        figli d'Israele gemevano a causa della schiavitù e alzavano delle grida; e
        le grida che la schiavitù strappava loro salirono a Dio. <sup>24 </sup>
        Dio udì i loro gemiti. Dio si ricordò del suo patto con Abraamo, con
        Isacco e con Giacobbe. <sup>25 </sup> Dio vide i figli d'Israele e ne
        ebbe compassione.
    </p>

    <h3 class="h3">Il pruno ardente; la chiamata di Mosè</h3>

    <p class="p">
        <span class="color_of_chapter">3 </span><sup>1 </sup> Mosè pascolava il gregge di Ietro suo suocero, sacerdote di Madian, e, guidando il gregge oltre il deserto, giunse alla montagna di
        Dio, a Oreb. <sup>2 </sup> L'angelo del SIGNORE gli apparve in una
        fiamma di fuoco, in mezzo a un pruno. Mosè guardò, ed ecco il pruno era
        tutto in fiamme, ma non si consumava.<br>
        <sup>3 </sup> Mosè disse: «Ora voglio andare da quella parte a vedere
        questa grande visione e come mai il pruno non si consuma!» <sup>4 </sup>
        Il SIGNORE vide che egli si era mosso per andare a vedere. Allora Dio lo
        chiamò di mezzo al pruno e disse: «Mosè! Mosè!» Ed egli rispose: «Eccomi».
        <sup>5 </sup> Dio disse: «Non ti avvicinare qua; togliti i calzari dai
        piedi, perché il luogo sul quale stai è suolo sacro». <sup>6 </sup> Poi
        aggiunse: «Io sono il Dio di tuo padre, il Dio di Abraamo, il Dio d'Isacco
        e il Dio di Giacobbe». Mosè allora si nascose la faccia, perché aveva
        paura di guardare Dio.<br>
        <sup>7 </sup> Il SIGNORE disse: «Ho visto, ho visto
        l'afflizione del mio popolo che è in Egitto e ho udito il grido che gli
        strappano i suoi oppressori; infatti conosco i suoi affanni. <sup>8 </sup>
        Sono sceso per liberarlo dalla mano degli Egiziani e per farlo salire da
        quel paese in un paese buono e spazioso, in un paese nel quale scorre il
        latte e il miele, nel luogo dove sono i Cananei, gli Ittiti, gli Amorei, i
        Ferezei, gli Ivvei e i Gebusei. <sup>9 </sup> E ora, ecco, le grida dei
        figli d'Israele sono giunte a me; e ho anche visto l'oppressione con cui
        gli Egiziani li fanno soffrire. <sup>10 </sup> Or dunque va'; io ti
        mando dal faraone perché tu faccia uscire dall'Egitto il mio popolo, i
        figli d'Israele».<br>
        <sup>11 </sup> Mosè disse a Dio: «Chi sono io per andare dal faraone e
        far uscire dall'Egitto i figli d'Israele?» <sup>12 </sup> E Dio disse:
        «Va', perché io sarò con te. Questo sarà il segno che sono io che ti ho
        mandato: quando avrai fatto uscire il popolo dall'Egitto, voi servirete
        Dio su questo monte».
    </p>

    <h3 class="h3">La missione di Mosè</h3>

    <p class="p">
        <sup>13 </sup> Mosè disse a Dio: «Ecco, quando sarò andato dai figli
        d'Israele e avrò detto loro: "Il Dio dei vostri padri mi ha mandato da
        voi", se essi dicono: "Qual è il suo nome?" che cosa risponderò loro?» <sup>
            14
        </sup> Dio disse a Mosè: «Io sono colui che sono». Poi disse: «Dirai
        così ai figli d'Israele: "L'IO SONO mi ha mandato da voi"». <sup>15 </sup>
        Dio disse ancora a Mosè: «Dirai così ai figli d'Israele: "Il SIGNORE, il
        Dio dei vostri padri, il Dio di Abraamo, il Dio d'Isacco e il Dio di
        Giacobbe mi ha mandato da voi". Tale è il mio nome in eterno; così sarò
        invocato di generazione in generazione. <sup>16 </sup> Va', raduna gli
        anziani d'Israele e di' loro: "Il SIGNORE, il Dio dei vostri padri, il Dio
        di Abraamo, d'Isacco e di Giacobbe mi è apparso, dicendo: ‘Certo, io vi ho
        visitati, ho visto quello che vi fanno in Egitto <sup>17 </sup> e ho
        detto: Io vi farò uscire dall'Egitto, dove siete maltrattati, verso il
        paese dei Cananei, degli Ittiti, degli Amorei, dei Ferezei, degli Ivvei e
        dei Gebusei, in un paese nel quale scorre il latte e il miele'". <sup>
            18
        </sup> Essi ubbidiranno alla tua voce e tu, con gli anziani d'Israele,
        andrai dal re d'Egitto e gli direte: "Il SIGNORE, il Dio degli Ebrei, ci è
        venuto incontro; perciò lasciaci andare per tre giornate di cammino nel
        deserto, per offrire sacrifici al SIGNORE, nostro Dio". <sup>19 </sup>
        Io so che il re d'Egitto non vi concederà di andare, se non forzato da una
        mano potente. <sup>20 </sup> Io stenderò la mia mano e colpirò l'Egitto
        con tutti i miracoli che io farò in mezzo a esso; dopo questo, vi lascerà
        andare. <sup>21 </sup> Farò sì che questo popolo trovi favore presso gli
        Egiziani e, quando ve ne andrete, non ve ne andrete a mani vuote; <sup>
            22
        </sup> ma ogni donna domanderà alla sua vicina e alla sua coinquilina
        degli oggetti d'argento, degli oggetti d'oro e dei vestiti. Voi li
        metterete addosso ai vostri figli e alle vostre figlie, e così spoglierete
        gli Egiziani».
    </p>

    <h3 class="h3">Le obiezioni di Mosè</h3>

    <p class="p">
        <span class="color_of_chapter">4 </span><sup>1 </sup> Mosè rispose e disse: «Ma ecco, essi non mi crederanno e non ubbidiranno alla mia voce, perché diranno: "Il SIGNORE non ti è
        apparso"».<br>
        <sup>2 </sup> Il SIGNORE gli disse: «Che cos'è quello che hai in mano?»
        Egli rispose: «Un bastone». <sup>3 </sup> Il SIGNORE disse: «Gettalo a
        terra». Egli lo gettò a terra ed esso diventò un serpente; Mosè fuggì
        davanti a quello. <sup>4 </sup> Allora il SIGNORE disse a Mosè: «Stendi
        la tua mano e prendilo per la coda». Egli stese la mano, lo prese ed esso
        ritornò un bastone nella sua mano. <sup>5 </sup> «Farai questo», disse
        il SIGNORE, «affinché credano che il SIGNORE, il Dio dei loro padri, il
        Dio di Abraamo, il Dio d'Isacco e il Dio di Giacobbe ti è apparso».<br>
        <sup>6 </sup> Il SIGNORE gli disse ancora: «Mettiti la mano nel petto».
        Egli si mise la mano nel petto; e, quando la tirò fuori, ecco che la mano
        era lebbrosa, bianca come la neve. <sup>7 </sup> Il SIGNORE gli disse:
        «Rimettiti la mano nel petto». Egli si rimise la mano nel petto; e, quando
        la tirò fuori, ecco che era ritornata come il resto della sua carne. <sup>
            8
        </sup> «Avverrà», disse il SIGNORE, «che, se non ti crederanno e non
        daranno ascolto alla testimonianza del primo segno, crederanno a quella
        del secondo segno. <sup>9 </sup> Se non crederanno neppure a questi due
        segni e non ubbidiranno alla tua voce, tu prenderai dell'acqua del Fiume,
        la verserai sull'asciutto, e l'acqua che avrai presa dal Fiume diventerà
        sangue sull'asciutto».<br>
        <sup>10 </sup> Mosè disse al SIGNORE: «Ahimè, Signore, io non sono un
        oratore; non lo ero in passato e non lo sono da quando tu hai parlato al
        tuo servo; poiché io sono lento di parola e di lingua». <sup>11 </sup>
        Il SIGNORE gli disse: «Chi ha fatto la bocca dell'uomo? Chi rende muto o
        sordo o veggente o cieco? Non sono io, il SIGNORE? <sup>12 </sup> Ora
        dunque va', io sarò con la tua bocca e t'insegnerò quello che dovrai
        dire». <sup>13 </sup> Mosè disse: «Ti prego, Signore, manda il tuo
        messaggio per mezzo di chi vorrai!» <sup>14 </sup> Allora l'ira del
        SIGNORE si accese contro Mosè ed egli disse: «Non c'è Aaronne tuo
        fratello, il Levita? Io so che parla bene. E, per l'appunto, egli esce a
        incontrarti; e quando ti vedrà, si rallegrerà in cuor suo. <sup>15 </sup>
        Tu gli parlerai e gli metterai le parole in bocca. Io sarò con la tua
        bocca e con la sua bocca e vi insegnerò quello che dovrete fare. <sup>
            16
        </sup> Egli parlerà per te al popolo; così ti servirà da bocca, e tu sarai
        per lui come Dio. <sup>17 </sup> Ora prendi in mano questo bastone con
        il quale farai i prodigi».
    </p>

    <h3 class="h3">Ritorno di Mosè in Egitto</h3>

    <p class="p">
        <sup>18 </sup> Allora Mosè se ne andò, tornò da Ietro suo suocero e gli
        disse: «Lascia che io vada e ritorni dai miei fratelli che sono in Egitto,
        e veda se sono ancora vivi». Ietro disse a Mosè: «Va' in pace».<br>
        <sup>19 </sup> Il SIGNORE disse a Mosè in Madian: «Va', torna in Egitto,
        perché tutti quelli che cercavano di toglierti la vita sono morti». <sup>
            20
        </sup> Mosè dunque prese sua moglie e i suoi figli, li mise su un asino
        e tornò nel paese d'Egitto. Mosè prese nella sua mano anche il bastone di
        Dio. <sup>21 </sup> Il SIGNORE disse a Mosè: «Quando sarai tornato in
        Egitto, avrai cura di fare davanti al faraone tutti i prodigi che ti ho
        dato potere di compiere; ma io gli indurirò il cuore ed egli non lascerà
        partire il popolo. <sup>22 </sup> Tu dirai al faraone: "Così dice il
        SIGNORE: ‘Israele è mio figlio, il mio primogenito, <sup>23 </sup> e io
        ti dico: Lascia andare mio figlio, perché mi serva; se tu rifiuti di
        lasciarlo andare, ecco, io ucciderò tuo figlio, il tuo primogenito'"».<br>
        <sup>24 </sup> Mentre si trovava in viaggio, il SIGNORE gli venne
        incontro nel luogo dov'egli pernottava, e cercò di farlo morire. <sup>
            25
        </sup> Allora Sefora prese una selce tagliente, recise il prepuzio di suo
        figlio e con quello gli toccò i piedi, dicendo: «Tu sei per me uno sposo
        di sangue!» <sup>26 </sup> Allora il SIGNORE lo lasciò. Lei aveva detto:
        «Sposo di sangue!», a causa della circoncisione.<br>
        <sup>27 </sup> Il SIGNORE disse ad Aaronne: «Va' nel deserto incontro a
        Mosè». Egli andò, lo incontrò al monte di Dio e lo baciò. <sup>28 </sup>
        Mosè riferì ad Aaronne tutte le parole che il SIGNORE lo aveva incaricato
        di dire, e tutti i prodigi che gli aveva ordinato di fare. <sup>29 </sup>
        Mosè e Aaronne dunque andarono e radunarono tutti gli anziani degli
        Israeliti. <sup>30 </sup> Aaronne riferì tutte le parole che il SIGNORE
        aveva detto a Mosè e fece i prodigi in presenza del popolo. <sup>31 </sup>
        Il popolo prestò loro fede. Essi compresero che il SIGNORE aveva visitato
        i figli d'Israele e aveva visto la loro afflizione, e s'inchinarono e
        adorarono.
    </p>

    <h3 class="h3">Opposizione del faraone</h3>

    <p class="p">
        <span class="color_of_chapter">5 </span><sup>1 </sup> Dopo questo, Mosè e Aaronne andarono dal faraone e gli
        dissero: «Così dice il SIGNORE, il Dio d'Israele: "Lascia andare il mio
        popolo, perché mi celebri una festa nel deserto"». <sup>2 </sup> Ma il
        faraone rispose: «Chi è il SIGNORE che io debba ubbidire alla sua voce e
        lasciare andare Israele? Io non conosco il SIGNORE e non lascerò affatto
        andare Israele». <sup>3 </sup> Essi dissero: «Il Dio degli Ebrei si è
        presentato a noi; lasciaci andare per tre giornate di cammino nel deserto,
        per offrire sacrifici al SIGNORE, nostro Dio, affinché egli non ci
        colpisca con la peste o con la spada». <sup>4 </sup> Allora il re
        d'Egitto disse loro: «Mosè e Aaronne, perché distraete il popolo dai suoi
        lavori? Andate a fare quello che vi è imposto!»<br>
        <sup>5 </sup> Il faraone disse: «Ecco, ora il popolo è numeroso nel paese
        e voi gli fate interrompere i lavori che gli sono imposti». <sup>6 </sup>
        Perciò quello stesso giorno il faraone diede quest'ordine agli ispettori
        del popolo e ai suoi sorveglianti: <sup>7 </sup> «Voi non darete più,
        come prima, la paglia al popolo per fare i mattoni; vadano essi a
        raccogliersi la paglia! <sup>8 </sup> Comunque imponete loro la stessa
        quantità di mattoni di prima, senza diminuzione; perché sono dei pigri;
        perciò gridano, dicendo: "Andiamo a offrire sacrifici al nostro Dio"! <sup>
            9
        </sup> Questa gente sia caricata di lavoro e si occupi di quello, senza
        badare a parole bugiarde».<br>
        <sup>10 </sup> Allora gli ispettori del popolo e i sorveglianti uscirono
        e dissero al popolo: «Così dice il faraone: "Io non vi darò più paglia. <sup>
            11
        </sup> Andate voi a procurarvi la paglia dove ne potete trovare, ma la
        vostra produzione non sarà ridotta per nulla"». <sup>12 </sup> Così il
        popolo si sparse per tutto il paese d'Egitto, per raccogliere della
        stoppia da usare come paglia. <sup>13 </sup> Gli ispettori li
        sollecitavano dicendo: «Completate il vostro quantitativo giornaliero,
        come quando c'era la paglia!» <sup>14 </sup> I sorveglianti degli
        Israeliti, che gli ispettori del faraone avevano preposti, furono
        percossi. Fu loro detto: «Perché non avete portato a termine il vostro
        compito di fabbricare mattoni anche ieri e oggi, come prima?»<br>
        <sup>15 </sup> Allora i sorveglianti dei figli d'Israele vennero a
        lagnarsi dal faraone, dicendo: «Perché tratti così i tuoi servi? <sup>
            16
        </sup> Non date più paglia ai vostri servi e ci dite: "Fate dei mattoni!"
        Ecco, i tuoi servi vengono percossi e il tuo popolo è considerato come
        colpevole!» <sup>17 </sup> Egli rispose: «Siete dei pigri! Siete dei
        pigri! Per questo dite: "Andiamo a offrire sacrifici al SIGNORE". <sup>
            18
        </sup> Ora, andate e lavorate! Non vi si darà più paglia e fornirete la
        quantità di mattoni prescritta».<br>
        <sup>19 </sup> I sorveglianti dei figli d'Israele si videro ridotti a mal
        partito, perché si diceva loro: «Non diminuite per nulla il numero dei
        mattoni impostovi giorno per giorno». <sup>20 </sup> Uscendo dal
        faraone, incontrarono Mosè e Aaronne, che stavano ad aspettarli, <sup>
            21
        </sup> e dissero loro: «Il SIGNORE volga il suo sguardo su di voi e
        giudichi! poiché ci avete messi in cattiva luce davanti al faraone e
        davanti ai suoi servi e avete messo nella loro mano una spada per
        ucciderci».<br>
        <sup>22 </sup> Allora Mosè tornò dal SIGNORE e disse:
        «Signore, perché hai fatto del male a questo popolo? Perché dunque mi hai
        mandato? <sup>23 </sup> Infatti, da quando sono andato dal faraone per
        parlargli in tuo nome, egli ha maltrattato questo popolo e tu non hai
        affatto liberato il tuo popolo».
    </p>

    <h3 class="h3">Dio incoraggia Mosè</h3>

    <p class="p">
        <span class="color_of_chapter">6 </span><sup>1 </sup> Il SIGNORE disse a Mosè: «Ora vedrai quello che farò al
        faraone; perché, forzato da una mano potente, li lascerà andare: anzi,
        forzato da una mano potente, li scaccerà dal suo paese».<br>
        <sup>2 </sup> Dio parlò a Mosè e gli disse: «Io sono il SIGNORE. <sup>
            3
        </sup> Io apparvi ad Abraamo, a Isacco e a Giacobbe, come il Dio
        onnipotente; ma non fui conosciuto da loro con il mio nome di SIGNORE. <sup>
            4
        </sup> Stabilii pure il mio patto con loro, per dar loro il paese di
        Canaan, il paese nel quale soggiornavano come forestieri. <sup>5 </sup>
        Ho anche udito i gemiti dei figli d'Israele che gli Egiziani tengono in
        schiavitù e mi sono ricordato del mio patto. <sup>6 </sup> Perciò, di'
        ai figli d'Israele: "Io sono il SIGNORE; quindi vi sottrarrò ai duri
        lavori di cui vi gravano gli Egiziani, vi libererò dalla loro schiavitù e
        vi salverò con braccio steso e con grandi atti di giudizio. <sup>7 </sup>
        Vi prenderò come mio popolo, sarò vostro Dio e voi conoscerete che io sono
        il SIGNORE, il vostro Dio, che vi sottrae ai duri lavori impostivi dagli
        Egiziani. <sup>8 </sup> Vi farò entrare nel paese che giurai di dare ad
        Abraamo, a Isacco e a Giacobbe. Io ve lo darò in possesso; io sono il
        SIGNORE"».<br>
        <sup>9 </sup> Mosè parlò così ai figli d'Israele; ma essi non diedero
        ascolto a Mosè a causa dell'angoscia del loro spirito e della loro dura
        schiavitù.<br>
        <sup>10 </sup> Il SIGNORE parlò a Mosè e disse: <sup>11 </sup> «Va',
        parla al faraone re d'Egitto, perché egli lasci uscire i figli d'Israele
        dal suo paese». <sup>12 </sup> Ma Mosè parlò in presenza del SIGNORE,
        dicendo: «Ecco, i figli d'Israele non mi hanno dato ascolto; come vorrà
        darmi ascolto il faraone, dato che io non so parlare?»<br>
        <sup>13 </sup> Il SIGNORE parlò a Mosè e ad Aaronne e comandò loro di
        andare dai figli d'Israele e dal faraone, re d'Egitto, per far uscire i
        figli d'Israele dal paese d'Egitto.
    </p>

    <h3 class="h3">Genealogia di Mosè e di Aaronne</h3>

    <p class="p">
        <sup>14 </sup> Questi sono i capi delle loro famiglie. Figli di Ruben,
        primogenito d'Israele: Chenoc e Pallu, Chesron e Carmi. Queste sono le
        famiglie dei Rubeniti.<br>
        <sup>15 </sup> Figli di Simeone: Iemuel, Iamin, Oad, Iachin, Socar e
        Saul, figlio della Cananea. Queste sono le famiglie dei Simeoniti.<br>
        <sup>16 </sup> Questi sono i nomi dei figli di Levi, secondo le loro
        generazioni: Gherson, Cheat e Merari. Gli anni della vita di Levi furono
        centotrentasette.<br>
        <sup>17 </sup> Figli di Gherson: Libni e Simei, con le loro diverse
        famiglie.<br>
        <sup>18 </sup> Figli di Cheat: Amram, Isar, Ebron, Uziel. Gli anni della
        vita di Cheat furono centotrentatré.<br>
        <sup>19 </sup> Figli di Merari: Mali e Musi. Queste sono le famiglie dei
        Leviti, secondo le loro generazioni.<br>
        <sup>20 </sup> Amram prese per moglie Iochebed sua zia; ella gli partorì
        Aaronne e Mosè. Gli anni della vita di Amram furono centotrentasette. <sup>
            21
        </sup> Figli di Isar: Core, Nefeg e Zicri. <sup>22 </sup> Figli di
        Uziel: Misael, Elsafan e Sitri.<br>
        <sup>23 </sup> Aaronne prese per moglie Eliseba, figlia di Amminadab,
        sorella di Naason. Lei gli partorì Nadab, Abiu, Eleazar e Itamar.<br>
        <sup>24 </sup> Figli di Core: Assir, Elcana e Abiasaf. Queste sono le
        famiglie dei Coriti.<br>
        <sup>25 </sup> Eleazar, figlio di Aaronne, prese per moglie una delle
        figlie di Putiel ed ella gli partorì Fineas. Questi sono i capi delle
        famiglie dei Leviti nei loro diversi rami.<br>
        <sup>26 </sup> Questi sono quell'Aaronne e quel Mosè ai quali il SIGNORE
        disse: «Fate uscire i figli d'Israele dal paese d'Egitto, inquadrati nelle
        loro schiere». <sup>27 </sup> Essi sono quelli che parlarono al faraone,
        re d'Egitto, per far uscire i figli d'Israele dall'Egitto: sono quel Mosè
        e quell'Aaronne.
    </p>

    <h3 class="h3">Dio ordina di nuovo a Mosè di presentarsi al faraone</h3>

    <p class="p">
        <sup>28 </sup> Quando il SIGNORE parlò a Mosè nel paese d'Egitto, <sup>
            29
        </sup> il SIGNORE gli disse: «Io sono il SIGNORE; di' al faraone, re
        d'Egitto, tutto quel che dico a te». <sup>30 </sup> Mosè rispose, in
        presenza del SIGNORE: «Ecco, io non so parlare; come vorrà darmi ascolto
        il faraone?»
    </p>

    <p class="p">
        <span class="color_of_chapter">7 </span><sup>1 </sup> Il SIGNORE disse a Mosè: «Vedi, io ti ho
        stabilito come Dio per il faraone, e tuo fratello Aaronne sarà il tuo
        profeta. <sup>2 </sup> Tu dirai tutto quello che ti ordinerò e tuo
        fratello Aaronne parlerà al faraone, perché lasci partire i figli
        d'Israele dal suo paese. <sup>3 </sup> Ma io indurirò il cuore del
        faraone e moltiplicherò i miei segni e i miei prodigi nel paese d'Egitto.
        <sup>4 </sup> Il faraone non vi darà ascolto e io metterò la mia mano
        sull'Egitto; farò uscire dal paese d'Egitto le mie schiere, il mio popolo,
        i figli d'Israele, mediante grandi atti di giudizio. <sup>5 </sup> Gli
        Egiziani sapranno che io sono il SIGNORE quando avrò steso la mia mano
        sull'Egitto e avrò fatto uscire i figli d'Israele di mezzo a loro».<br>
        <sup>6 </sup> Mosè e Aaronne fecero così; fecero come il SIGNORE aveva
        loro ordinato. <sup>7 </sup> Or Mosè aveva ottant'anni e Aaronne
        ottantatré quando parlarono al faraone.
    </p>

    <h3 class="h3">Il bastone trasformato in serpente</h3>

    <p class="p">
        <sup>8 </sup> Il SIGNORE disse a Mosè e ad Aaronne: <sup>9 </sup>
        «Quando il faraone vi parlerà e vi dirà: "Fate un prodigio!", tu dirai ad
        Aaronne: "Prendi il tuo bastone, gettalo davanti al faraone"; esso
        diventerà un serpente». <sup>10 </sup> Mosè e Aaronne andarono dunque
        dal faraone e fecero come il SIGNORE aveva ordinato. Aaronne gettò il suo
        bastone davanti al faraone e davanti ai suoi servitori e quello diventò un
        serpente. <sup>11 </sup> Il faraone a sua volta chiamò i sapienti e gli
        incantatori; e i maghi d'Egitto fecero anch'essi la stessa cosa, con le
        loro arti occulte. <sup>12 </sup> Ognuno di essi gettò il suo bastone e
        i bastoni divennero serpenti; ma il bastone di Aaronne inghiottì i loro
        bastoni. <sup>13 </sup> E il cuore del faraone si indurì: non diede
        ascolto a Mosè e ad Aaronne, come il SIGNORE aveva detto.
    </p>

    <h3 class="h3">Le dieci piaghe, 7:14–12:36</h3>

    <h3 class="h3">L'acqua mutata in sangue</h3>

    <p class="p">
        <sup>14 </sup> Il SIGNORE disse a Mosè: «Il cuore del faraone è ostinato,
        <sup>15 </sup> egli rifiuta di lasciare andare il popolo. Va' dal faraone
        domani mattina; ecco, egli uscirà per andare verso l'acqua; tu aspettalo
        sulla riva del Fiume, prendi in mano il bastone che è stato mutato in
        serpente <sup>16 </sup> e digli: "Il SIGNORE, il Dio degli Ebrei, mi ha
        mandato da te per dirti: ‘Lascia andare il mio popolo perché mi serva nel
        deserto; ecco, fino ad ora tu non hai ubbidito'. <sup>17 </sup> Così
        dice il SIGNORE: ‘Da questo saprai che io sono il SIGNORE; ecco, io
        percoterò col bastone che ho in mano le acque che sono nel Fiume, ed esse
        saranno cambiate in sangue. <sup>18 </sup> I pesci che sono nel Fiume
        moriranno, il Fiume sarà inquinato e gli Egiziani non potranno più bere
        l'acqua del Fiume'"».<br>
        <sup>19 </sup> Il SIGNORE disse a Mosè: «Di' ad Aaronne: "Prendi il tuo
        bastone e stendi la tua mano sulle acque dell'Egitto, sui loro fiumi, sui
        loro canali, sui loro stagni e sopra ogni raccolta d'acqua"; essi
        diventeranno sangue. Vi sarà sangue in tutto il paese d'Egitto, perfino
        nei recipienti di legno e nei recipienti di pietra». <sup>20 </sup> Mosè
        e Aaronne fecero come il SIGNORE aveva ordinato. Ed egli alzò il bastone e
        percosse le acque che erano nel Fiume sotto gli occhi del faraone e sotto
        gli occhi dei suoi servitori; e tutte le acque che erano nel Fiume furono
        cambiate in sangue. <sup>21 </sup> I pesci che erano nel Fiume morirono
        e il Fiume fu inquinato, tanto che gli Egiziani non potevano più bere
        l'acqua del Fiume. Vi fu sangue in tutto il paese d'Egitto. <sup>22 </sup>
        Ma i maghi d'Egitto fecero la stessa cosa con le loro arti occulte, e il
        cuore del faraone si indurì: egli non diede ascolto a Mosè e ad Aaronne,
        come il SIGNORE aveva predetto. <sup>23 </sup> Il faraone volse loro le
        spalle, se ne andò a casa sua e non fece nessun caso nemmeno di questo. <sup>
            24
        </sup> Tutti gli Egiziani fecero degli scavi nei pressi del Fiume per
        trovare dell'acqua da bere, perché non potevano bere l'acqua del Fiume. <sup>
            25
        </sup> Passarono sette interi giorni, dopo che il SIGNORE ebbe percosso
        il Fiume.
    </p>

    <h3 class="h3">Le rane</h3>

    <p class="p">
        <span class="color_of_chapter">8 </span><sup>1 </sup> Poi il SIGNORE disse a Mosè: «Va' dal faraone e digli:
        "Così dice il SIGNORE: ‘Lascia andare il mio popolo perché mi serva. <sup>
            2
        </sup> Se rifiuti di lasciarlo andare, ecco, io colpirò tutta l'estensione
        del tuo paese col flagello delle rane. <sup>3 </sup> Il Fiume brulicherà
        di rane, che saliranno ed entreranno nella tua casa, nella camera dove
        dormi, sul tuo letto, nelle case dei tuoi servitori, in mezzo al tuo
        popolo, nei tuoi forni e nelle tue madie. <sup>4 </sup> Le rane
        saliranno contro di te, contro il tuo popolo e contro tutti i tuoi
        servitori'"».<br>
        <sup>5 </sup> Il SIGNORE disse a Mosè: «Di' ad Aaronne: "Stendi la tua
        mano con il bastone sui fiumi, sui canali, sugli stagni e fa' salire le
        rane sul paese d'Egitto"». <sup>6 </sup> Allora Aaronne stese la sua
        mano sulle acque d'Egitto e le rane salirono e coprirono il paese
        d'Egitto. <sup>7 </sup> Ma i maghi fecero lo stesso con le loro arti
        occulte e fecero salire le rane sul paese d'Egitto.<br>
        <sup>8 </sup> Allora il faraone chiamò Mosè e Aaronne e disse
        loro: «Pregate il SIGNORE perché allontani le rane da me e dal mio popolo,
        e io lascerò andare il popolo, perché offra sacrifici al SIGNORE». <sup>
            9
        </sup> Mosè disse al faraone: «Fammi l'onore di dirmi per quando io devo
        chiedere, nelle mie suppliche per te, per i tuoi servitori e per il tuo
        popolo, che vengano sterminate le rane intorno a te e nelle tue case, in
        modo che ne rimangano soltanto nel Fiume». <sup>10 </sup> Egli rispose:
        «Per domani». E Mosè disse: «Sarà fatto come tu dici, affinché tu sappia
        che non c'è nessuno pari al SIGNORE, che è il nostro Dio. <sup>11 </sup>
        Le rane si allontaneranno da te, dalle tue case, dai tuoi servitori e dal
        tuo popolo; non ne rimarranno che nel Fiume». <sup>12 </sup> Mosè e
        Aaronne si allontanarono dal faraone; Mosè implorò il SIGNORE circa le
        rane che aveva inviate contro il faraone. <sup>13 </sup> Il SIGNORE fece
        quello che Mosè aveva domandato e le rane morirono nelle case, nei cortili
        e nei campi. <sup>14 </sup> Le radunarono a mucchi e il paese ne fu
        inquinato. <sup>15 </sup> Ma quando il faraone vide che c'era un po' di
        respiro si ostinò in cuor suo e non diede ascolto a Mosè e ad Aaronne,
        come il SIGNORE aveva detto.
    </p>

    <h3 class="h3">Le zanzare</h3>

    <p class="p">
        <sup>16 </sup> Quindi il SIGNORE disse a Mosè: «Di' ad Aaronne: "Stendi
        il tuo bastone, percuoti la polvere della terra ed essa diventerà zanzare
        per tutto il paese d'Egitto"». <sup>17 </sup> Essi fecero così. Aaronne
        stese il braccio con il suo bastone, percosse la polvere della terra e ne
        vennero delle zanzare sugli uomini e sugli animali. Tutta la polvere della
        terra diventò zanzare per tutto il paese d'Egitto. <sup>18 </sup> I
        maghi cercarono di fare la stessa cosa con le loro arti occulte per
        produrre le zanzare, ma non poterono. Le zanzare infierivano sugli uomini
        e sugli animali. <sup>19 </sup> Allora i maghi dissero al faraone:
        «Questo è il dito di Dio». Ma il cuore del faraone si indurì e non diede
        ascolto a Mosè e ad Aaronne, come il SIGNORE aveva detto.
    </p>

    <h3 class="h3">Le mosche velenose</h3>

    <p class="p">
        <sup>20 </sup> Poi il SIGNORE disse a Mosè: «Àlzati di buon mattino e
        presèntati al faraone. Egli uscirà per andare verso l'acqua. Tu gli dirai:
        "Così dice il SIGNORE: ‘Lascia andare il mio popolo, perché mi serva. <sup>
            21
        </sup> Perché se non lasci andare il mio popolo, io manderò su di te,
        sui tuoi servitori, sul tuo popolo e nelle tue case, le mosche velenose.
        Le case degli Egiziani saranno piene di mosche velenose e il suolo su cui
        stanno ne sarà coperto. <sup>22 </sup> Ma in quel giorno io risparmierò
        la terra di Goscen, dove abita il mio popolo; lì non ci saranno mosche,
        affinché tu sappia che io, il SIGNORE, sono in mezzo al paese. <sup>23 </sup>
        Io farò distinzione tra il mio popolo e il tuo popolo. Domani avverrà
        questo miracolo'"». <sup>24 </sup> Il SIGNORE fece così: vennero grandi
        sciami di mosche velenose in casa del faraone, nelle case dei suoi
        servitori e in tutto il paese d'Egitto. La terra fu devastata dalle mosche
        velenose.<br>
        <sup>25 </sup> Il faraone chiamò Mosè e Aaronne e disse: «Andate, offrite
        sacrifici al vostro Dio nel paese». <sup>26 </sup> Ma Mosè rispose: «Non
        si può far così; perché offriremmo al SIGNORE, al nostro Dio, dei
        sacrifici che sono un abominio per gli Egiziani. Ecco, se offrissimo sotto
        i loro occhi dei sacrifici che sono un abominio per gli Egiziani, essi ci
        lapiderebbero! <sup>27 </sup> Andremo per tre giornate di cammino nel
        deserto e offriremo sacrifici al SIGNORE nostro Dio, come egli ci
        ordinerà». <sup>28 </sup> Allora il faraone disse: «Io vi lascerò
        andare, perché offriate sacrifici al SIGNORE vostro Dio, nel deserto;
        soltanto, non andate troppo lontano; pregate per me». <sup>29 </sup>
        Mosè disse: «Ecco, io esco dalla tua presenza, pregherò il SIGNORE e
        domani le mosche si allontaneranno dal faraone, dai suoi servitori e dal
        suo popolo. Però il faraone non si faccia più beffe di noi, impedendo al
        popolo di andare a offrire sacrifici al SIGNORE». <sup>30 </sup> Mosè
        uscì dalla presenza del faraone e pregò il SIGNORE. <sup>31 </sup> Il
        SIGNORE fece quello che Mosè domandava e allontanò le mosche velenose dal
        faraone, dai suoi servitori e dal suo popolo; non ne restò neppure una. <sup>
            32
        </sup> Ma anche questa volta il faraone si ostinò in cuor suo e non
        lasciò andare il popolo.
    </p>

    <h3 class="h3">La mortalità del bestiame</h3>

    <p class="p">
        <span class="color_of_chapter">9 </span><sup>1 </sup> Allora il SIGNORE disse a Mosè: «Va' dal faraone e digli:
        "Così dice il SIGNORE, il Dio degli Ebrei: ‘Lascia andare il mio popolo,
        perché mi serva. <sup>2 </sup> Se tu rifiuti di lasciarlo andare e lo
        trattieni ancora, <sup>3 </sup> la mano del SIGNORE sarà sul tuo
        bestiame che è nei campi, sui cavalli, sugli asini, sui cammelli, sui buoi
        e sulle pecore; ci sarà una tremenda mortalità. <sup>4 </sup> Però il
        SIGNORE farà distinzione tra il bestiame d'Israele e il bestiame d'Egitto;
        nulla morirà di tutto quello che appartiene ai figli d'Israele'"». <sup>
            5
        </sup> Il SIGNORE fissò un termine, dicendo: «Domani il SIGNORE farà
        questo nel paese». <sup>6 </sup> L'indomani il SIGNORE lo fece e tutto
        il bestiame d'Egitto morì; ma del bestiame dei figli d'Israele non morì
        neppure un capo. <sup>7 </sup> Il faraone mandò a vedere, ed ecco che
        neppure un capo del bestiame degli Israeliti era morto. Ma il cuore del
        faraone rimase ostinato ed egli non lasciò andare il popolo.
    </p>

    <h3 class="h3">Ulceri sulle persone e sugli animali<br></h3>

    <p class="p">
        <sup>8 </sup> Il SIGNORE disse a Mosè e ad Aaronne: «Prendete delle
        manciate di fuliggine di fornace e Mosè la getti verso il cielo, sotto gli
        occhi del faraone. <sup>9 </sup> Essa diventerà una polvere che coprirà
        tutto il paese d'Egitto e produrrà ulceri che si trasformeranno in pustole
        sulle persone e sugli animali in tutto il paese d'Egitto». <sup>10 </sup>
        Essi presero dunque della fuliggine di fornace e si presentarono al
        faraone; Mosè la gettò verso il cielo ed essa produsse ulceri che si
        trasformarono in pustole sulle persone e sugli animali. <sup>11 </sup> I
        maghi non poterono presentarsi davanti a Mosè, a causa delle ulceri,
        perché le ulceri erano sui maghi come su tutti gli Egiziani. <sup>12 </sup>
        Ma il SIGNORE indurì il cuore del faraone e questi non diede ascolto a
        Mosè e ad Aaronne, come il SIGNORE aveva detto a Mosè.
    </p>

    <h3 class="h3">La grandine e il fuoco</h3>

    <p class="p">
        <sup>13 </sup> Poi il SIGNORE disse a Mosè: «Àlzati di buon mattino,
        presentati al faraone e digli: "Così dice il SIGNORE, il Dio degli Ebrei:
        ‘Lascia andare il mio popolo, perché mi serva; <sup>14 </sup> poiché
        questa volta manderò tutte le mie piaghe sul tuo cuore, sui tuoi servitori
        e sul tuo popolo, affinché tu sappia che nessuno è come me su tutta la
        terra. <sup>15 </sup> Perché se io avessi steso la mia mano e avessi
        percosso di peste te e il tuo popolo, tu saresti stato sterminato dalla
        terra. <sup>16 </sup> Invece io ti ho lasciato vivere per questo: per
        mostrarti la mia potenza e perché il mio nome sia proclamato su tutta la
        terra. <sup>17 </sup> Ti opponi ancora al mio popolo per non lasciarlo
        andare? <sup>18 </sup> Ecco, domani verso quest'ora, io farò cadere una
        grandine così forte che non ce ne fu mai di simile in Egitto, dal giorno
        della sua fondazione, fino ad oggi. <sup>19 </sup> Or dunque, fa'
        mettere al riparo il tuo bestiame e tutto quello che hai nei campi. La
        grandine cadrà su tutta la gente, su tutti gli animali che si troveranno
        nei campi e che non saranno stati raccolti in casa, ed essi moriranno'"».
        <sup>20 </sup> Tra i servitori del faraone, quelli che temettero la
        parola del SIGNORE fecero rifugiare nelle case i loro servi e il loro
        bestiame, <sup>21 </sup> ma quelli che non tennero conto della parola
        del SIGNORE lasciarono i loro servi e il loro bestiame nei campi.<br>
        <sup>22 </sup> Il SIGNORE disse a Mosè: «Stendi la tua mano verso il
        cielo e cada grandine su tutto il paese d'Egitto, sulla gente, sugli
        animali e sopra ogni erba dei campi, nel paese d'Egitto». <sup>23 </sup>
        Mosè stese il suo bastone verso il cielo e il SIGNORE mandò tuoni e
        grandine, e un fuoco si avventò sulla terra; il SIGNORE fece piovere
        grandine sul paese d'Egitto. <sup>24 </sup> Così ci fu grandine e il
        fuoco guizzava continuamente in mezzo alla grandine; la grandine fu così
        forte, come non ce n'era stata di simile in tutto il paese d'Egitto, da
        quando era diventato nazione. <sup>25 </sup> La grandine percosse, in
        tutto il paese d'Egitto, tutto quello che era nei campi: uomini e bestie;
        la grandine percosse ogni erba dei campi e fracassò ogni albero della
        campagna. <sup>26 </sup> Solamente nella terra di Goscen, dov'erano i
        figli d'Israele, non cadde grandine.<br>
        <sup>27 </sup> Allora il faraone mandò a chiamare Mosè e Aaronne e disse
        loro: «Questa volta io ho peccato; il SIGNORE è giusto, mentre io e il mio
        popolo siamo colpevoli. <sup>28 </sup> Pregate il SIGNORE perché cessino
        questi grandi tuoni e la grandine. Io vi lascerò andare e non sarete più
        trattenuti». <sup>29 </sup> Mosè gli disse: «Quando uscirò dalla città,
        tenderò le mani verso il SIGNORE; i tuoni cesseranno e non ci sarà più
        grandine, affinché tu sappia che la terra è del SIGNORE. <sup>30 </sup>
        Ma quanto a te e ai tuoi servitori io so che ancora non temerete Dio il
        SIGNORE». <sup>31 </sup> Ora il lino e l'orzo erano stati colpiti,
        perché l'orzo era in spiga e il lino in fiore; <sup>32 </sup> ma il
        grano e la spelta non furono colpiti, perché tardivi. <sup>33 </sup>
        Mosè dunque, lasciato il faraone, uscì dalla città, tese le mani verso il
        SIGNORE e i tuoni e la grandine cessarono e non cadde più pioggia sulla
        terra. <sup>34 </sup> Quando il faraone vide che la pioggia, la grandine
        e i tuoni erano cessati, continuò a peccare, si ostinò in cuor suo, lui e
        i suoi servitori. <sup>35 </sup> Il cuore del faraone si indurì ed egli
        non lasciò andare i figli d'Israele, come il SIGNORE aveva detto per bocca
        di Mosè.
    </p>

    <h3 class="h3">Le cavallette</h3>

    <p class="p">
        <span class="color_of_chapter">10 </span><sup>1 </sup> Allora il SIGNORE disse a Mosè: «Va' dal faraone; poiché
        io ho reso ostinato il suo cuore e il cuore dei suoi servitori, per fare
        in mezzo a loro i segni che vedrai, <sup>2 </sup> e perché tu possa
        raccontare ai tuoi figli e ai figli dei tuoi figli quello che ho operato
        in Egitto e i segni che ho fatti in mezzo a loro. Così saprete che io sono
        il SIGNORE». <sup>3 </sup> Mosè e Aaronne andarono dunque dal faraone e
        gli dissero: «Così dice il SIGNORE, il Dio degli Ebrei: "Fino a quando
        rifiuterai di umiliarti davanti a me? Lascia andare il mio popolo perché
        mi serva. <sup>4 </sup> Se tu rifiuti di lasciar andare il mio popolo,
        domani farò venire le cavallette su tutto il tuo paese. <sup>5 </sup>
        Esse copriranno la superficie del paese e non si potrà vedere il suolo;
        divoreranno il resto che è scampato, ciò che è stato lasciato dalla
        grandine e divoreranno ogni albero che cresce nei campi. <sup>6 </sup>
        Riempiranno le tue case, le case di tutti i tuoi servitori e le case di
        tutti gli Egiziani, come né i tuoi padri né i padri dei tuoi padri videro
        mai, dal giorno che furono sulla terra, fino ad oggi"». Detto questo,
        voltò le spalle e uscì dalla presenza del faraone. <sup>7 </sup> I
        servitori del faraone gli dissero: «Fino a quando quest'uomo sarà per noi
        un'insidia? Lascia andare questa gente, e che serva il SIGNORE, il suo
        Dio! Non ti accorgi che l'Egitto è rovinato?»<br>
        <sup>8 </sup> Allora fecero ritornare Mosè e Aaronne dal faraone. Egli
        disse loro: «Andate, servite il SIGNORE, il vostro Dio; ma chi sono quelli
        che andranno?» Mosè disse: <sup>9 </sup> «Noi andremo con i nostri
        bambini e con i nostri vecchi, con i nostri figli e con le nostre figlie;
        andremo con le nostre greggi e con i nostri armenti, perché dobbiamo
        celebrare una festa al SIGNORE». <sup>10 </sup> Il faraone disse loro:
        «Così sia il SIGNORE con voi, come io lascerò andare voi e i vostri
        bambini! Ma voi avete delle cattive intenzioni! <sup>11 </sup> Allora
        no, andate soltanto voi uomini e servite il SIGNORE; poiché questo è
        quello che volete». E il faraone li cacciò dalla sua presenza.<br>
        <sup>12 </sup> Allora il SIGNORE disse a Mosè: «Stendi la tua
        mano sul paese d'Egitto per farvi venire le cavallette; ed esse salgano
        sul paese d'Egitto e divorino tutta l'erba del paese, tutto quello che la
        grandine ha lasciato». <sup>13 </sup> Mosè protese il suo bastone sul
        paese d'Egitto e il SIGNORE fece levare un vento orientale sul paese,
        tutto quel giorno e tutta la notte. Quando venne il mattino, il vento
        orientale aveva portato le cavallette. <sup>14 </sup> Le cavallette
        salirono su tutto il paese d'Egitto e si posarono su tutta l'estensione
        dell'Egitto. Erano numerosissime: prima non ce n'erano mai state tante, né
        mai più tante ce ne saranno. <sup>15 </sup> Esse coprirono la superficie
        di tutto il paese, che ne rimase oscurato, e divorarono tutta l'erba del
        paese e tutti i frutti degli alberi, che la grandine aveva lasciato. Nulla
        di verde rimase sugli alberi né sulle erbe della campagna, in tutto il
        paese d'Egitto.<br>
        <sup>16 </sup> Allora il faraone chiamò in fretta Mosè e Aaronne e disse:
        «Io ho peccato contro il SIGNORE, il vostro Dio, e contro di voi. <sup>
            17
        </sup> Ma ora perdonate, vi prego, il mio peccato, questa volta soltanto.
        Supplicate il SIGNORE, il vostro Dio, perché almeno allontani da me questo
        flagello mortale». <sup>18 </sup> Mosè uscì dalla presenza del faraone e
        pregò il SIGNORE. <sup>19 </sup> Il SIGNORE fece levare un vento
        contrario, un fortissimo vento di ponente, che portò via le cavallette e
        le precipitò nel mar Rosso. Non rimase neppure una cavalletta in tutta
        l'estensione dell'Egitto. <sup>20 </sup> Ma il SIGNORE indurì il cuore
        del faraone, e questi non lasciò andare i figli d'Israele.
    </p>

    <h3 class="h3">Le tenebre in Egitto</h3>

    <p class="p">
        <sup>21 </sup> Allora il SIGNORE disse a Mosè: «Stendi la tua mano verso
        il cielo e vi siano tenebre nel paese d'Egitto, così fitte da potersi
        toccare. <sup>22 </sup> Mosè stese la sua mano verso il cielo e per tre
        giorni ci fu una fitta oscurità in tutto il paese d'Egitto. <sup>23 </sup>
        Non ci si vedeva più l'un l'altro e per tre giorni nessuno si mosse da
        dove stava; ma tutti i figli d'Israele avevano luce nelle loro abitazioni.<br>
        <sup>24 </sup> Allora il faraone chiamò Mosè e disse: «Andate, servite il
        SIGNORE; rimangano soltanto le vostre greggi e i vostri armenti; anche i
        vostri bambini potranno andare con voi». <sup>25 </sup> Mosè disse: «Tu
        ci devi permettere di avere sacrifici e olocausti da offrire al SIGNORE,
        il nostro Dio. <sup>26 </sup> Perciò anche il nostro bestiame verrà con
        noi, senza che ne rimanga indietro neppure un'unghia; poiché da esso
        dobbiamo prendere le vittime per servire il SIGNORE, nostro Dio, e noi non
        sapremo con quali vittime dovremo servire il SIGNORE, finché non saremo
        giunti là». <sup>27 </sup> Ma il SIGNORE indurì il cuore del faraone, e
        questi non volle lasciarli andare. <sup>28 </sup> E il faraone disse a
        Mosè: «Vattene via da me! Guàrdati bene dal comparire ancora alla mia
        presenza, perché il giorno che comparirai alla mia presenza morirai!» <sup>
            29
        </sup> Mosè rispose: «Hai detto bene; io non comparirò più davanti a
        te».
    </p>

    <h3 class="h3">Il faraone avvertito della morte dei primogeniti<br></h3>

    <p class="p">
        <span class="color_of_chapter">11 </span><sup>1 </sup> Il SIGNORE disse a Mosè: «Io farò venire ancora una piaga sul faraone e sull'Egitto; poi egli vi lascerà partire da qui. Quando vi
        lascerà partire, egli addirittura vi scaccerà di qui. <sup>2 </sup>
        Parla dunque al popolo e digli che ciascuno domandi al suo vicino, e ogni
        donna alla sua vicina, degli oggetti d'argento e degli oggetti d'oro». <sup>
            3
        </sup> Il SIGNORE fece in modo che il popolo ottenesse il favore degli
        Egiziani; anche Mosè era personalmente in grande considerazione nel paese
        d'Egitto, presso i servitori del faraone e presso tutto il popolo.<br>
        <sup>4 </sup> Mosè disse: «Così dice il SIGNORE: "Verso mezzanotte io
        passerò in mezzo all'Egitto <sup>5 </sup> e ogni primogenito nel paese
        d'Egitto morirà, dal primogenito del faraone che siede sul suo trono, al
        primogenito della serva che sta dietro la macina e ad ogni primogenito del
        bestiame. <sup>6 </sup> Vi sarà in tutto il paese d'Egitto un grande
        lamento, quale non ci fu mai prima, né ci sarà mai più. <sup>7 </sup> Ma
        in mezzo a tutti i figli d'Israele, tanto fra gli uomini quanto fra gli
        animali, neppure un cane abbaierà", affinché conosciate la distinzione che
        il SIGNORE fa tra l'Egitto e Israele. <sup>8 </sup> Tutti questi tuoi
        servitori scenderanno da me e s'inchineranno davanti a me, dicendo:
        "Parti, tu e tutto il popolo che è al tuo seguito!" E, dopo questo, io
        partirò». E Mosè, pieno d'ira, uscì dalla presenza del faraone.<br>
        <sup>9 </sup> Il SIGNORE disse a Mosè: «Il faraone non vi darà ascolto,
        affinché i miei prodigi si moltiplichino nel paese d'Egitto». <sup>10 </sup>
        Mosè e Aaronne fecero tutti questi prodigi davanti al faraone; ma il
        SIGNORE indurì il cuore del faraone, ed egli non lasciò uscire i figli
        d'Israele dal suo paese.
    </p>

    <h3 class="h3">Istituzione della Pasqua</h3>

    <p class="p">
        <span class="color_of_chapter">12 </span><sup>1 </sup> Il SIGNORE parlò a Mosè e ad Aaronne nel paese d'Egitto,
        dicendo: <sup>2 </sup> «Questo mese sarà per voi il primo dei mesi: sarà
        per voi il primo dei mesi dell'anno. <sup>3 </sup> Parlate a tutta la
        comunità d'Israele e dite: "Il decimo giorno di questo mese, ognuno prenda
        un agnello per famiglia, un agnello per casa; <sup>4 </sup> se la casa è
        troppo poco numerosa per un agnello, se ne prenda uno in comune con il
        vicino di casa più prossimo, tenendo conto del numero delle persone. Voi
        conterete ogni persona secondo quello che può mangiare dell'agnello. <sup>
            5
        </sup> Il vostro agnello sia senza difetto, maschio, dell'anno; potrete
        prendere un agnello o un capretto. <sup>6 </sup> Lo serberete fino al
        quattordicesimo giorno di questo mese, e tutta la comunità d'Israele,
        riunita, lo sacrificherà al tramonto. <sup>7 </sup> Poi si prenda del
        sangue d'agnello e lo si metta sui due stipiti e sull'architrave della
        porta delle case dove lo si mangerà. <sup>8 </sup> Se ne mangi la carne
        in quella notte; la si mangi arrostita al fuoco, con pane azzimo e con
        erbe amare. <sup>9 </sup> Non mangiatelo poco cotto o lessato
        nell'acqua, ma sia arrostito al fuoco con la testa, le gambe e le
        interiora. <sup>10 </sup> Non lasciatene avanzo alcuno fino alla
        mattina. Quello che sarà rimasto fino alla mattina, bruciatelo con il
        fuoco. <sup>11 </sup> Mangiatelo in questa maniera: con i vostri fianchi
        cinti, con i vostri calzari ai piedi e con il vostro bastone in mano; e
        mangiatelo in fretta: è la Pasqua del SIGNORE.<br>
        <sup>12 </sup> Quella notte io passerò per il paese d'Egitto, colpirò
        ogni primogenito nel paese d'Egitto, tanto degli uomini quanto degli
        animali, e farò giustizia di tutti gli dèi d'Egitto. Io sono il SIGNORE. <sup>
            13
        </sup> Il sangue vi servirà di segno sulle case dove sarete; quand'io
        vedrò il sangue, passerò oltre, e non vi sarà piaga su di voi per
        distruggervi, quando colpirò il paese d'Egitto. <sup>14 </sup> Quel
        giorno sarà per voi un giorno di commemorazione, e lo celebrerete come una
        festa in onore del SIGNORE; lo celebrerete di età in età come una legge
        perenne. <sup>15 </sup> Per sette giorni mangerete pani azzimi. Fin dal
        primo giorno toglierete ogni lievito dalle vostre case; perché, chiunque
        mangerà pane lievitato, dal primo giorno fino al settimo, sarà tolto via
        da Israele. <sup>16 </sup> Il primo giorno avrete una riunione sacra, e
        un'altra il settimo giorno. Non si faccia nessun lavoro in quei giorni; si
        prepari soltanto quello che è necessario a ciascuno per mangiare, e non
        altro. <sup>17 </sup> Osservate dunque la festa degli Azzimi; poiché in
        quello stesso giorno io avrò fatto uscire le vostre schiere dal paese
        d'Egitto; osservate dunque quel giorno di età in età, come un'istituzione
        perenne. <sup>18 </sup> Mangiate pani azzimi dalla sera del
        quattordicesimo giorno del mese, fino alla sera del ventunesimo giorno. <sup>
            19
        </sup> Per sette giorni non si trovi lievito nelle vostre case, perché
        chiunque mangerà qualcosa di lievitato, sarà eliminato dalla comunità
        d'Israele, sia egli straniero o nativo del paese. <sup>20 </sup> Non
        mangiate nulla di lievitato; dovunque abiterete, mangerete pani azzimi!»<br>
        <sup>21 </sup> Mosè dunque chiamò tutti gli anziani d'Israele e disse
        loro: «Andate a procurarvi degli agnelli per le vostre famiglie, e
        immolate la Pasqua. <sup>22 </sup> Poi prendete un mazzetto d'issopo,
        intingetelo nel sangue che sarà nel catino e con quel sangue spruzzate
        l'architrave e i due stipiti delle porte. Nessuno di voi varchi la porta
        di casa sua, fino al mattino. <sup>23 </sup> Infatti, il SIGNORE passerà
        per colpire gli Egiziani; e, quando vedrà il sangue sull'architrave e
        sugli stipiti, allora il SIGNORE passerà oltre la porta e non permetterà
        allo sterminatore di entrare nelle vostre case per colpirvi. <sup>24 </sup>
        Osservate dunque questo come un'istituzione perenne per voi e per i vostri
        figli. <sup>25 </sup> Quando sarete entrati nel paese che il SIGNORE vi
        darà, come ha promesso, osservate questo rito. <sup>26 </sup> Quando i
        vostri figli vi diranno: "Che significa per voi questo rito?" <sup>27 </sup>
        risponderete: "Questo è il sacrificio della Pasqua in onore del SIGNORE,
        il quale passò oltre le case dei figli d'Israele in Egitto, quando colpì
        gli Egiziani e salvò le nostre case"». Il popolo s'inchinò e adorò. <sup>
            28
        </sup> Poi i figli d'Israele andarono e fecero così; fecero come il
        SIGNORE aveva ordinato a Mosè e ad Aaronne.
    </p>

    <h3 class="h3">Morte dei primogeniti d'Egitto</h3>

    <p class="p">
        <sup>29 </sup> A mezzanotte, il SIGNORE colpì tutti i primogeniti nel
        paese d'Egitto, dal primogenito del faraone che sedeva sul suo trono al
        primogenito del carcerato che era in prigione, e tutti i primogeniti del
        bestiame. <sup>30 </sup> Il faraone si alzò di notte, egli e tutti i
        suoi servitori e tutti gli Egiziani; e vi fu un grande lamento in Egitto,
        perché non c'era casa dove non vi fosse un morto. <sup>31 </sup> Egli
        chiamò Mosè e Aaronne, di notte, e disse: «Alzatevi, partite di mezzo al
        mio popolo, voi e i figli d'Israele. Andate a servire il SIGNORE, come
        avete detto. <sup>32 </sup> Prendete le vostre greggi e i vostri
        armenti, come avete detto; andatevene, e benedite anche me!» <sup>33 </sup>
        Gli Egiziani fecero pressione sul popolo per affrettare la sua partenza
        dal paese, perché dicevano: «Qui moriamo tutti!» <sup>34 </sup> Il
        popolo portò via la sua pasta prima che fosse lievitata; avvolse le sue
        madie nei suoi vestiti e se le mise sulle spalle. <sup>35 </sup> I figli
        d'Israele fecero come aveva detto Mosè: domandarono agli Egiziani oggetti
        d'argento, oggetti d'oro e vestiti; <sup>36 </sup> il SIGNORE fece in
        modo che il popolo ottenesse il favore degli Egiziani, i quali gli diedero
        quanto domandava. Così spogliarono gli Egiziani.
    </p>

    <h3 class="h3">Partenza dall'Egitto; prescrizioni per la Pasqua</h3>

    <p class="p">
        <sup>37 </sup> I figli d'Israele partirono da Ramses per Succot, in
        numero di circa seicentomila uomini a piedi, senza contare i bambini. <sup>
            38
        </sup> Una folla di gente di ogni specie salì anch'essa con loro.
        Avevano pure greggi, armenti, bestiame in grandissima quantità. <sup>39 </sup>
        Fecero cuocere la pasta che avevano portata dall'Egitto, e ne fecero delle
        focacce azzime, perché la pasta non era lievitata. Cacciati dall'Egitto,
        non avevano potuto indugiare né prendere provviste. <sup>40 </sup> Il
        tempo che i figli d'Israele abitarono in Egitto fu di
        quattrocentotrent'anni. <sup>41 </sup> Al termine dei
        quattrocentotrent'anni, proprio il giorno che finivano, tutte le schiere
        del SIGNORE uscirono dal paese d'Egitto. <sup>42 </sup> Questa è una
        notte da celebrarsi in onore del SIGNORE, perché egli li fece uscire dal
        paese d'Egitto; questa è la notte di veglia in onore del SIGNORE per tutti
        i figli d'Israele, di generazione in generazione.<br>
        <sup>43 </sup> Il SIGNORE disse a Mosè e ad Aaronne: «Questa
        è la norma della Pasqua: nessuno straniero ne mangi, <sup>44 </sup> ma
        ogni schiavo che avrai comprato potrà mangiarne, dopo essere stato
        circonciso. <sup>45 </sup> Lo straniero di passaggio e il mercenario non
        potranno mangiarne. <sup>46 </sup> Si mangi ogni agnello per intero in
        una casa. Non portate fuori casa nulla della sua carne e non gli spezzate
        neanche un osso. <sup>47 </sup> Tutta la comunità d'Israele celebri la
        Pasqua. <sup>48 </sup> Quando uno straniero soggiornerà con te e vorrà
        fare la Pasqua in onore del SIGNORE, siano prima circoncisi tutti i maschi
        della sua famiglia. Poi venga pure a fare la Pasqua, e sia come un nativo
        del paese; ma nessun incirconciso ne mangi. <sup>49 </sup> Vi sia
        un'unica legge per il nativo del paese e per lo straniero che soggiorna in
        mezzo a voi».<br>
        <sup>50 </sup> Tutti i figli d'Israele fecero così; fecero come il
        SIGNORE aveva ordinato a Mosè e ad Aaronne. <sup>51 </sup> Quello stesso
        giorno il SIGNORE fece uscire i figli d'Israele, ordinati per schiere, dal
        paese d'Egitto.
    </p>

    <h3 class="h3">Consacrazione dei primogeniti al Signore</h3>

    <p class="p">
        <span class="color_of_chapter">13 </span><sup>1 </sup> Il SIGNORE disse a Mosè: <sup>2 </sup> «Consacrami ogni
        primogenito tra i figli d'Israele, ogni primo parto, sia tra gli uomini,
        sia tra gli animali: esso appartiene a me».<br>
        <sup>3 </sup> Mosè disse al popolo: «Ricordate questo giorno, nel quale
        siete usciti dall'Egitto, dalla casa di schiavitù; perché il SIGNORE vi ha
        fatti uscire di là, con mano potente; non si mangi pane lievitato. <sup>
            4
        </sup> Voi uscite oggi, nel mese di Abib. <sup>5 </sup> Quando il
        SIGNORE ti avrà fatto entrare nel paese dei Cananei, degli Ittiti, degli
        Amorei, degli Ivvei e dei Gebusei, che giurò ai tuoi padri di darti, paese
        dove scorre il latte e il miele, compi questo rito in questo mese. <sup>
            6
        </sup> Per sette giorni mangia pane azzimo; il settimo giorno sarà una
        festa al SIGNORE. <sup>7 </sup> Si mangi pane azzimo per sette giorni e
        non si veda pane lievitato presso di te, né si veda lievito presso di te,
        in tutto il tuo territorio. <sup>8 </sup> In quel giorno tu spiegherai
        questo a tuo figlio, dicendo: "Si fa così a motivo di quello che il
        SIGNORE fece per me quando uscii dall'Egitto". <sup>9 </sup> Ciò sarà
        per te come un segno sulla tua mano, come un ricordo fra i tuoi occhi,
        affinché la legge del SIGNORE sia nella tua bocca; poiché il SIGNORE ti ha
        fatto uscire dall'Egitto con mano potente. <sup>10 </sup> Osserva dunque
        questo decreto, al tempo fissato, di anno in anno.<br>
        <sup>11 </sup> Quando il SIGNORE ti avrà fatto entrare nel paese dei
        Cananei, come giurò a te e ai tuoi padri, e te lo avrà dato, <sup>12 </sup>
        consacra al SIGNORE ogni primogenito e ogni primo parto del tuo bestiame.
        I maschi saranno del SIGNORE. <sup>13 </sup> Ma riscatta ogni primo
        parto dell'asino con un agnello; se non lo vuoi riscattare, spezzagli il
        collo. Riscatta anche ogni primogenito di uomo fra i tuoi figli. <sup>
            14
        </sup> Quando, in avvenire, tuo figlio ti interrogherà, dicendo: "Che
        significa questo?", tu gli risponderai: "Il SIGNORE ci fece uscire
        dall'Egitto, dalla casa di schiavitù, con mano potente; <sup>15 </sup> e
        quando il faraone si ostinò a non lasciarci andare, il SIGNORE uccise
        tutti i primogeniti nel paese d'Egitto, tanto i primogeniti degli uomini
        quanto i primogeniti degli animali. Perciò io sacrifico al SIGNORE ogni
        primo parto maschio, ma riscatto ogni primogenito dei miei figli". <sup>
            16
        </sup> Ciò sarà come un segno sulla tua mano e come un ricordo fra i
        tuoi occhi, poiché il SIGNORE ci ha fatti uscire dall'Egitto con mano
        potente».
    </p>

    <h3 class="h3">In marcia verso il mar Rosso</h3>

    <p class="p">
        <sup>17 </sup> Quando il faraone ebbe lasciato andare il popolo, Dio non
        lo condusse per la via del paese dei Filistei, benché fosse vicina, poiché
        Dio disse: «Bisogna evitare che il popolo, di fronte a una guerra, si
        penta e torni in Egitto». <sup>18 </sup> Dio fece fare al popolo un giro
        per la via del deserto, verso il mar Rosso. I figli d'Israele partirono
        armati dal paese d'Egitto. <sup>19 </sup> Mosè prese con sé le ossa di
        Giuseppe; perché questi aveva espressamente fatto giurare i figli
        d'Israele, dicendo: «Dio certamente vi visiterà; allora, porterete con voi
        le mie ossa da qui».<br>
        <sup>20 </sup> Gli Israeliti, partiti da Succot, si accamparono a Etam,
        all'estremità del deserto. <sup>21 </sup> Il SIGNORE andava davanti a
        loro: di giorno, in una colonna di nuvola per guidarli lungo il cammino;
        di notte, in una colonna di fuoco per illuminarli, perché potessero
        camminare giorno e notte. <sup>22 </sup> Egli non allontanava la colonna
        di nuvola durante il giorno, né la colonna di fuoco durante la notte, dal
        cospetto del popolo.
    </p>

    <h3 class="h3">Passaggio del mar Rosso</h3>

    <p class="p">
        <span class="color_of_chapter">14 </span><sup>1 </sup> Il SIGNORE parlò così a Mosè: <sup>2 </sup> «Di' ai figli d'Israele che tornino indietro e si accampino davanti a Pi-Achirot,
        fra Migdol e il mare di fronte a Baal-Sefon. Accampatevi davanti a quel
        luogo presso il mare. <sup>3 </sup> Il faraone dirà dei figli d'Israele:
        "Si sono smarriti nel paese; il deserto li tiene rinchiusi". <sup>4 </sup>
        Io indurirò il cuore del faraone ed egli li inseguirà. Ma io sarò
        glorificato nel faraone e in tutto il suo esercito, e gli Egiziani
        sapranno che io sono il SIGNORE». Ed essi fecero così.<br>
        <sup>5 </sup> Quando dissero al re d'Egitto che il popolo era
        fuggito, il cuore del faraone e dei suoi servitori mutò sentimento verso
        il popolo, e quelli dissero: «Che abbiamo fatto rilasciando Israele? Non
        ci serviranno più!» <sup>6 </sup> Allora il faraone fece attaccare il
        suo carro e prese il popolo con sé. <sup>7 </sup> Prese seicento carri
        scelti, tutti carri d'Egitto, e su tutti c'erano dei capitani. <sup>8 </sup>
        Il SIGNORE indurì il cuore del faraone, re d'Egitto, ed egli inseguì i
        figli d'Israele che uscivano a testa alta. <sup>9 </sup> Gli Egiziani
        dunque li inseguirono. Tutti i cavalli, i carri del faraone, i suoi
        cavalieri e il suo esercito li raggiunsero mentre essi erano accampati
        presso il mare, vicino a Pi-Achirot, di fronte a Baal-Sefon.<br>
        <sup>10 </sup> Quando il faraone si avvicinò, i figli d'Israele alzarono
        gli occhi; ed ecco, gli Egiziani marciavano alle loro spalle. Allora i
        figli d'Israele ebbero una gran paura, gridarono al SIGNORE <sup>11 </sup>
        e dissero a Mosè: «Mancavano forse tombe in Egitto, per portarci a morire
        nel deserto? Che cosa hai fatto, facendoci uscire dall'Egitto? <sup>12 </sup>
        Era appunto questo che ti dicevamo in Egitto: "Lasciaci stare, ché
        serviamo gli Egiziani!" Poiché era meglio per noi servire gli Egiziani che
        morire nel deserto». <sup>13 </sup> E Mosè disse al popolo: «Non abbiate
        paura, state fermi e vedrete la salvezza che il SIGNORE compirà oggi per
        voi; infatti gli Egiziani che avete visti quest'oggi, non li rivedrete mai
        più. <sup>14 </sup> Il SIGNORE combatterà per voi e voi ve ne starete
        tranquilli».<br>
        <sup>15 </sup> Il SIGNORE disse a Mosè: «Perché gridi a me? Di' ai figli
        d'Israele che si mettano in marcia. <sup>16 </sup> Alza il tuo bastone,
        stendi la tua mano sul mare e dividilo; e i figli d'Israele entreranno in
        mezzo al mare sulla terra asciutta. <sup>17 </sup> Quanto a me, io
        indurirò il cuore degli Egiziani e anch'essi entreranno dietro di loro; io
        sarò glorificato nel faraone e in tutto il suo esercito, nei suoi carri e
        nei suoi cavalieri. <sup>18 </sup> Gli Egiziani sapranno che io sono il
        SIGNORE, quando sarò glorificato nel faraone, nei suoi carri e nei suoi
        cavalieri».<br>
        <sup>19 </sup> Allora l'angelo di Dio, che precedeva il campo d'Israele,
        si spostò e andò a mettersi dietro a loro; anche la colonna di nuvola si
        spostò dalla loro avanguardia e si fermò dietro a loro, <sup>20 </sup>
        mettendosi fra il campo dell'Egitto e il campo d'Israele. La nuvola era
        tenebrosa per gli uni, mentre rischiarava gli altri nella notte. Il campo
        degli uni non si avvicinò a quello degli altri per tutta la notte.<br>
        <sup>21 </sup> Allora Mosè stese la sua mano sul mare e il SIGNORE fece
        ritirare il mare con un forte vento orientale, durato tutta la notte, e lo
        ridusse in terra asciutta. Le acque si divisero, <sup>22 </sup> e i
        figli d'Israele entrarono in mezzo al mare sulla terra asciutta; e le
        acque formavano come un muro alla loro destra e alla loro sinistra. <sup>
            23
        </sup> Gli Egiziani li inseguirono e tutti i cavalli del faraone, i suoi
        carri, i suoi cavalieri, entrarono dietro a loro in mezzo al mare. <sup>
            24
        </sup> E la mattina verso l'alba, dalla colonna di fuoco e dalla nuvola
        il SIGNORE guardò verso il campo degli Egiziani e lo mise in rotta. <sup>
            25
        </sup> Tolse le ruote dei loro carri e ne rese l'avanzata pesante; tanto
        che gli Egiziani dissero: «Fuggiamo davanti a Israele, perché il SIGNORE
        combatte per loro contro gli Egiziani».<br>
        <sup>26 </sup> Allora il SIGNORE disse a Mosè: «Stendi la tua mano sul
        mare e le acque ritorneranno sugli Egiziani, sui loro carri e sui loro
        cavalieri». <sup>27 </sup> Mosè stese la sua mano sul mare e il mare,
        sul far della mattina, riprese la sua forza, mentre gli Egiziani,
        fuggendo, gli andavano incontro. Il SIGNORE precipitò così gli Egiziani in
        mezzo al mare. <sup>28 </sup> Le acque ritornarono e ricoprirono i
        carri, i cavalieri e tutto l'esercito del faraone che erano entrati nel
        mare dietro agli Israeliti. Non ne scampò neppure uno. <sup>29 </sup> I
        figli d'Israele invece camminarono sull'asciutto in mezzo al mare, e le
        acque formavano come un muro alla loro destra e alla loro sinistra.<br>
        <sup>30 </sup> Così, in quel giorno, il SIGNORE salvò Israele dalle mani
        degli Egiziani, Israele vide gli Egiziani morti sulla riva del mare. <sup>
            31
        </sup> Israele vide la grande potenza con cui il SIGNORE aveva agito
        contro gli Egiziani. Il popolo perciò ebbe timore del SIGNORE, credette
        nel SIGNORE e nel suo servo Mosè.
    </p>

    <h3 class="h3">Canto trionfale d'Israele</h3>

    <p class="p">
        <span class="color_of_chapter">15 </span><sup>1 </sup> Allora Mosè e i figli d'Israele cantarono questo cantico al SIGNORE: «Io canterò al SIGNORE, perché è sommamente glorioso; ha
        precipitato in mare cavallo e cavaliere.<br>
        <sup>2 </sup> Il SIGNORE è la mia forza e l'oggetto del mio cantico; egli
        è stato la mia salvezza. Questi è il mio Dio, io lo glorificherò, è il Dio
        di mio padre, io lo esalterò.<br>
        <sup>3 </sup> Il SIGNORE è un guerriero, il suo nome è il
        SIGNORE.<br>
        <sup>4 </sup> Egli ha gettato in mare i carri del faraone, e il suo
        esercito; e i suoi migliori condottieri sono stati sommersi nel mar Rosso.<br>
        <sup>5 </sup> Gli abissi li ricoprono; sono andati a fondo come una
        pietra.<br>
        <sup>6 </sup> La tua destra, o SIGNORE, è ammirevole per la sua forza. La
        tua destra, o SIGNORE, schiaccia i nemici.<br>
        <sup>7 </sup> Con la grandezza della tua maestà, tu rovesci i tuoi
        avversari; tu scateni la tua ira, essa li consuma come stoppia.<br>
        <sup>8 </sup> Al soffio delle tue narici le acque si sono ammucchiate, le
        onde si sono rizzate come un muro, i flutti si sono fermati nel cuore del
        mare.<br>
        <sup>9 </sup> Il nemico diceva: "Inseguirò, raggiungerò, dividerò le
        spoglie, io mi sazierò di loro; sguainerò la mia spada, la mia mano li
        sterminerà";<br>
        <sup>10 </sup> ma tu hai soffiato il tuo vento e il mare li ha sommersi;
        sono affondati come piombo in acque profonde.<br>
        <sup>11 </sup> Chi è pari a te fra gli dèi, o SIGNORE? Chi è pari a te,
        splendido nella tua santità, tremendo, degno di lode, operatore di
        prodigi?<br>
        <sup>12 </sup> Tu hai steso la destra, la terra li ha ingoiati.<br>
        <sup>13 </sup> Tu hai condotto con la tua bontà il popolo che hai
        riscattato; l'hai guidato con la tua potenza alla tua santa dimora.<br>
        <sup>14 </sup> I popoli lo hanno udito e tremano. L'angoscia ha colto gli
        abitanti della Filistia.<br>
        <sup>15 </sup> Già sono smarriti i capi di Edom, il tremito prende i
        potenti di Moab, tutti gli abitanti di Canaan vengono meno.<br>
        <sup>16 </sup> Spavento e terrore piomberà su di loro. Per la forza del
        tuo braccio diventeranno muti come una pietra, finché il tuo popolo, o
        SIGNORE, sia passato, finché sia passato il popolo che ti sei acquistato.<br>
        <sup>17 </sup> Tu li introdurrai e li pianterai sul monte che ti
        appartiene, nel luogo che hai preparato, o SIGNORE, per tua dimora, nel
        santuario che le tue mani, o Signore, hanno stabilito.<br>
        <sup>18 </sup> Il SIGNORE regnerà per sempre, in eterno».<br>
        <sup>19 </sup> Mosè e i figli d'Israele cantarono questo cantico quando i
        cavalli del faraone, i suoi carri e i suoi cavalieri entrarono nel mare, e
        il SIGNORE fece ritornare su di loro le acque del mare, ma i figli
        d'Israele camminarono sulla terra asciutta in mezzo al mare.<br>
        <sup>20 </sup> Allora Miriam, la profetessa, sorella di Aaronne, prese in
        mano il timpano e tutte le donne uscirono dietro a lei, con timpani e
        danze. <sup>21 </sup> E Miriam rispondeva: «Cantate al SIGNORE, perché è
        sommamente glorioso: ha precipitato in mare cavallo e cavaliere».
    </p>

    <h3 class="h3">Israele nel deserto</h3>

    <h3 class="h3">Le acque di Mara</h3>

    <p class="p">
        <sup>22 </sup> Poi Mosè fece partire gli Israeliti dal mar Rosso ed essi
        si diressero verso il deserto di Sur; camminarono tre giorni nel deserto e
        non trovarono acqua. <sup>23 </sup> Quando giunsero a Mara, non potevano
        bere l'acqua di Mara, perché era amara; perciò quel luogo fu chiamato
        Mara. <sup>24 </sup> Allora il popolo mormorò contro Mosè, dicendo: «Che
        berremo?» <sup>25 </sup> Egli gridò al SIGNORE; e il SIGNORE gli mostrò
        un legno. Mosè lo gettò nell'acqua, e l'acqua divenne dolce. È lì che il
        SIGNORE diede al popolo una legge e una prescrizione, e lo mise alla
        prova, dicendo: <sup>26 </sup> «Se tu ascolti attentamente la voce del
        SIGNORE che è il tuo Dio, e fai ciò che è giusto agli occhi suoi, porgi
        orecchio ai suoi comandamenti e osservi tutte le sue leggi, io non ti
        infliggerò nessuna delle infermità che ho inflitte agli Egiziani, perché
        io sono il SIGNORE, colui che ti guarisce».<br>
        <sup>27 </sup> Poi giunsero a Elim, dov'erano dodici sorgenti d'acqua e
        settanta palme; e si accamparono lì presso le acque.
    </p>

    <h3 class="h3">Le quaglie e la manna</h3>

    <p class="p">
        <span class="color_of_chapter">16 </span><sup>1 </sup> Tutta la comunità dei figli d'Israele partì da Elim e giunse al deserto di Sin, che è tra Elim e il Sinai, il quindicesimo
        giorno del secondo mese dopo la loro partenza dal paese d'Egitto. <sup>
            2
        </sup> Tutta la comunità dei figli d'Israele mormorò contro Mosè e contro
        Aaronne nel deserto. <sup>3 </sup> I figli d'Israele dissero loro:
        «Fossimo pur morti per mano del SIGNORE nel paese d'Egitto, quando
        sedevamo intorno a pentole piene di carne e mangiavamo pane a sazietà! Voi
        ci avete condotti in questo deserto perché tutta questa assemblea morisse
        di fame!»<br>
        <sup>4 </sup> Allora il SIGNORE disse a Mosè: «Ecco, io farò piovere pane
        dal cielo per voi; il popolo uscirà e ne raccoglierà ogni giorno il
        necessario per la giornata; così lo metterò alla prova e vedrò se cammina
        o no secondo la mia legge. <sup>5 </sup> Ma il sesto giorno, quando
        prepareranno quello che hanno portato a casa, dovrà essere il doppio di
        quello che raccolgono ogni altro giorno».<br>
        <sup>6 </sup> Mosè e Aaronne dissero a tutti i figli
        d'Israele: «Questa sera voi conoscerete che il SIGNORE è colui che vi ha
        fatti uscire dal paese d'Egitto. <sup>7 </sup> Domattina vedrete la
        gloria del SIGNORE, poiché egli ha udito i vostri mormorii contro il
        SIGNORE. Quanto a noi, che cosa siamo perché mormoriate contro di noi?» <sup>
            8
        </sup> E Mosè disse: «Vedrete la gloria del SIGNORE quando stasera egli vi
        darà carne da mangiare e domattina pane a sazietà; perché il SIGNORE ha
        udito le lagnanze che voi mormorate contro di lui. Noi infatti, che cosa
        siamo? I vostri mormorii non sono contro di noi, ma contro il SIGNORE».<br>
        <sup>9 </sup> Poi Mosè disse ad Aaronne: «Di' a tutta la comunità dei
        figli d'Israele: "Avvicinatevi alla presenza del SIGNORE, perché egli ha
        udito i vostri mormorii"». <sup>10 </sup> Mentre Aaronne parlava a tutta
        la comunità dei figli d'Israele, questi volsero gli occhi verso il
        deserto, ed ecco la gloria del SIGNORE apparire nella nuvola. <sup>11 </sup>
        E il SIGNORE disse a Mosè: <sup>12 </sup> «Io ho udito i mormorii dei
        figli d'Israele; parla loro così: "Al tramonto mangerete carne e domattina
        sarete saziati di pane; e conoscerete che io sono il SIGNORE, il vostro
        Dio"».<br>
        <sup>13 </sup> La sera stessa arrivarono delle quaglie che ricoprirono il
        campo. La mattina c'era uno strato di rugiada intorno al campo; <sup>14 </sup>
        e quando lo strato di rugiada fu sparito, ecco sulla superficie del
        deserto una cosa minuta, tonda, minuta come brina sulla terra. <sup>15 </sup>
        I figli d'Israele, quando l'ebbero vista, si dissero l'un l'altro: «Che
        cos'è?» perché non sapevano che cosa fosse. Mosè disse loro: «Questo è il
        pane che il SIGNORE vi dà da mangiare. <sup>16 </sup> Ecco quello che il
        SIGNORE ha comandato: "Ognuno ne raccolga quanto gli basta per il suo
        nutrimento: un omer a testa, secondo il numero delle persone che vivono
        con voi; ognuno ne prenda per quelli che sono nella sua tenda"».<br>
        <sup>17 </sup> I figli d'Israele fecero così, ne raccolsero gli uni più e
        gli altri meno. <sup>18 </sup> Lo misurarono con l'omer; chi ne aveva
        raccolto molto non ne ebbe in eccesso; e chi ne aveva raccolto poco non
        gliene mancava. Ognuno ne raccolse quanto gliene occorreva per il suo
        nutrimento. <sup>19 </sup> Mosè disse loro: «Nessuno ne conservi fino a
        domattina». <sup>20 </sup> Ma alcuni non ubbidirono a Mosè e ne
        conservarono fino all'indomani. Quello imputridì e fu infestato dai vermi;
        e Mosè si adirò contro costoro. <sup>21 </sup> Così lo raccoglievano
        tutte le mattine: ciascuno nella misura che bastava al suo nutrimento; e
        quando il sole diventava caldo, quello si scioglieva.<br>
        <sup>22 </sup> Il sesto giorno raccolsero il doppio di quel pane: due
        omer per ciascuno. Tutti i capi della comunità vennero a dirlo a Mosè. <sup>
            23
        </sup> Ed egli disse loro: «Questo è quello che ha detto il SIGNORE:
        "Domani è un giorno solenne di riposo: un sabato sacro al SIGNORE; fate
        cuocere oggi quello che avete da cuocere, e fate bollire quello che avete
        da bollire; tutto quel che vi avanza, riponetelo e conservatelo fino a
        domani"». <sup>24 </sup> Essi dunque lo misero da parte fino
        all'indomani, come Mosè aveva ordinato, e quello non imputridì e non fu
        infestato dai vermi. <sup>25 </sup> Mosè disse: «Mangiatelo oggi, perché
        oggi è il sabato sacro al SIGNORE; oggi non ne troverete nei campi. <sup>
            26
        </sup> Raccoglietene durante sei giorni; ma il settimo giorno è il
        sabato; in quel giorno non ve ne sarà».<br>
        <sup>27 </sup> Il settimo giorno alcuni del popolo uscirono per
        raccoglierne, ma non ne trovarono. <sup>28 </sup> Allora il SIGNORE
        disse a Mosè: «Fino a quando rifiuterete di osservare i miei comandamenti
        e le mie leggi? <sup>29 </sup> Guardate che il SIGNORE vi ha dato il
        sabato. Per questo, il sesto giorno egli vi dà del pane per due giorni.
        Perciò ognuno stia dov'è, nessuno esca dalla sua tenda il settimo giorno».<br>
        <sup>30 </sup> Così il popolo si riposò il settimo giorno.<br>
        <sup>31 </sup> La casa d'Israele chiamò quel pane manna; esso era simile
        al seme del coriandolo; era bianco, e aveva il gusto di schiacciata fatta
        col miele.<br>
        <sup>32 </sup> Mosè disse: «Questo è quello che il SIGNORE ha ordinato:
        "Riempi un omer di manna, perché sia conservato per i vostri discendenti,
        perché vedano il pane col quale vi ho nutriti nel deserto, quando vi ho
        fatti uscire dal paese d'Egitto"». <sup>33 </sup> E Mosè disse ad
        Aaronne: «Prendi un vaso, mettici dentro un omer di manna, e deponilo
        davanti al SIGNORE, perché sia conservato per i vostri discendenti». <sup>
            34
        </sup> Secondo l'ordine che il SIGNORE aveva dato a Mosè, Aaronne lo
        depose davanti alla Testimonianza, perché fosse conservato.<br>
        <sup>35 </sup> I figli d'Israele mangiarono la manna per quarant'anni,
        finché arrivarono in terra abitata. Mangiarono la manna finché giunsero ai
        confini del paese di Canaan.<br>
        <sup>36 </sup> L'omer è la decima parte dell'efa.
    </p>

    <h3 class="h3">L'acqua scaturita dalla roccia di Oreb</h3>

    <p class="p">
        <span class="color_of_chapter">37 </span><sup>1 </sup> Poi tutta la comunità dei figli d'Israele partì dal
        deserto di Sin, marciando a tappe secondo gli ordini del SIGNORE. Si
        accampò a Refidim, ma non c'era acqua da bere per il popolo. <sup>2 </sup>
        Allora il popolo protestò contro Mosè e disse: «Dacci dell'acqua da bere».
        Mosè rispose loro: «Perché protestate contro di me? Perché tentate il
        SIGNORE?» <sup>3 </sup> Là il popolo patì la sete e mormorò contro Mosè,
        dicendo: «Perché ci hai fatto uscire dall'Egitto per far morire di sete
        noi, i nostri figli e il nostro bestiame?» <sup>4 </sup> Mosè gridò al
        SIGNORE, dicendo: «Che cosa devo fare per questo popolo? Ancora un po', e
        mi lapideranno». <sup>5 </sup> Allora il SIGNORE disse a Mosè: «Mettiti
        di fronte al popolo e prendi con te alcuni degli anziani d'Israele; prendi
        anche in mano il bastone col quale hai percosso il Fiume e va'. <sup>6 </sup>
        Ecco io starò là davanti a te, sulla roccia che è in Oreb; tu colpirai la
        roccia: ne scaturirà dell'acqua e il popolo berrà». Mosè fece così in
        presenza degli anziani d'Israele, <sup>7 </sup> e a quel luogo mise il
        nome di Massa e Meriba a causa della protesta dei figli d'Israele, e
        perché avevano tentato il SIGNORE, dicendo: «Il SIGNORE è in mezzo a noi,
        sì o no?»
    </p>

    <h3 class="h3">Vittoria su Amalec</h3>

    <p class="p">
        <sup>8 </sup> Allora venne Amalec per combattere contro Israele a
        Refidim. <sup>9 </sup> E Mosè disse a Giosuè: «Scegli per noi alcuni
        uomini ed esci a combattere contro Amalec; domani io starò sulla vetta del
        colle con il bastone di Dio in mano». <sup>10 </sup> Giosuè fece come
        Mosè gli aveva detto e combatté contro Amalec; e Mosè, Aaronne e Cur
        salirono sulla vetta del colle. <sup>11 </sup> E quando Mosè teneva le
        mani alzate, Israele vinceva; e quando le abbassava, vinceva Amalec. <sup>
            12
        </sup> Ma le mani di Mosè si facevano pesanti. Allora essi presero una
        pietra, gliela posero sotto ed egli si sedette; Aaronne e Cur gli tenevano
        le mani alzate, uno da una parte e l'altro dall'altra. Così le sue mani
        rimasero ferme fino al tramonto del sole. <sup>13 </sup> E Giosuè
        sconfisse Amalec e la sua gente passandoli a fil di spada.<br>
        <sup>14 </sup> Il SIGNORE disse a Mosè: «Scrivi questo fatto in un libro,
        perché se ne conservi il ricordo, e fa' sapere a Giosuè che io cancellerò
        interamente sotto il cielo la memoria di Amalec».<br>
        <sup>15 </sup> Allora Mosè costruì un altare che chiamò «il SIGNORE è la
        mia bandiera»; e disse: <sup>16 </sup> «Una mano s'è alzata contro il
        trono del SIGNORE, perciò il SIGNORE farà guerra ad Amalec di generazione
        in generazione».
    </p>

    <h3 class="h3">Visita di Ietro, suocero di Mosè</h3>

    <p class="p">
        <span class="color_of_chapter">18 </span><sup>1 </sup> Ietro, sacerdote di Madian, suocero di Mosè, udì tutto quello che Dio aveva fatto in favore di Mosè e d'Israele suo popolo: come
        il SIGNORE aveva fatto uscire Israele dall'Egitto. <sup>2 </sup> Ietro,
        suocero di Mosè, aveva preso Sefora, moglie di Mosè, <sup>3 </sup> dopo
        che era stata rimandata, e i due figli di Sefora. Uno si chiamava Ghersom;
        perché Mosè aveva detto: «Abito in terra straniera». <sup>4 </sup>
        L'altro si chiamava Eliezer, perché aveva detto: «Il Dio di mio padre è
        stato il mio aiuto e mi ha liberato dalla spada del faraone». <sup>5 </sup>
        Ietro, suocero di Mosè, andò da Mosè, con i figli e la moglie di lui, nel
        deserto dove egli era accampato, al monte di Dio, <sup>6 </sup> e fece
        dire a Mosè: «Io, Ietro, tuo suocero, vengo da te con tua moglie e i suoi
        due figli con lei».<br>
        <sup>7 </sup> Allora Mosè uscì a incontrare suo suocero, s'inchinò e lo
        baciò; s'informarono scambievolmente della loro salute, poi entrarono
        nella tenda. <sup>8 </sup> Allora Mosè raccontò a suo suocero tutto
        quello che il SIGNORE aveva fatto al faraone e agli Egiziani per amore
        d'Israele, tutte le sofferenze patite durante il viaggio e come il SIGNORE
        li aveva liberati. <sup>9 </sup> Ietro si rallegrò di tutto il bene che
        il SIGNORE aveva fatto a Israele, liberandolo dalla mano degli Egiziani. <sup>
            10
        </sup> Ietro disse: «Benedetto sia il SIGNORE, che vi ha liberati dalla
        mano degli Egiziani e dalla mano del faraone; egli ha liberato il popolo
        dal giogo degli Egiziani! <sup>11 </sup> Ora riconosco che il SIGNORE è
        più grande di tutti gli dèi; tale si è mostrato quando gli Egiziani hanno
        agito orgogliosamente contro Israele». <sup>12 </sup> Ietro, suocero di
        Mosè, prese un olocausto e dei sacrifici per offrirli a Dio; Aaronne con
        tutti gli anziani d'Israele vennero a mangiare con il suocero di Mosè
        davanti a Dio.<br>
        <sup>13 </sup> Il giorno seguente, Mosè si sedette per amministrare la
        giustizia al popolo, e il popolo rimase intorno a Mosè dal mattino fino
        alla sera. <sup>14 </sup> Quando il suocero di Mosè vide tutto quello
        che egli faceva per il popolo, disse: «Che cosa fai con il popolo? Perché
        siedi solo, e tutto il popolo ti sta attorno dal mattino fino alla sera?»
        <sup>15 </sup> Mosè rispose a suo suocero: «Perché il popolo viene da me
        per consultare Dio. <sup>16 </sup> Quando essi hanno qualche questione,
        vengono da me e io giudico fra l'uno e l'altro, faccio loro conoscere gli
        ordini di Dio e le sue leggi». <sup>17 </sup> Ma il suocero di Mosè gli
        disse: «Quel che fai non va bene. <sup>18 </sup> Tu ti esaurirai
        certamente e stancherai anche questo popolo che è con te; perché questo
        compito è troppo pesante per te; tu non puoi farcela da solo. <sup>19 </sup>
        Ascolta la mia voce; io ti darò un consiglio, e Dio sia con te: sii tu il
        rappresentante del popolo davanti a Dio, e porta a Dio le loro cause. <sup>
            20
        </sup> Insegna loro i decreti e le leggi, mostra loro la via per la
        quale devono camminare e quello che devono fare; <sup>21 </sup> ma
        scegli fra tutto il popolo degli uomini capaci e timorati di Dio: degli
        uomini fidati, che detestino il guadagno illecito; e stabiliscili sul
        popolo come capi di migliaia, capi di centinaia, capi di cinquantine e
        capi di decine. <sup>22 </sup> Essi dovranno amministrare la giustizia
        al popolo in ogni circostanza. Essi riferiscano a te su ogni questione di
        grande importanza, ma ogni piccolo affare lo decidano loro. Così
        alleggerirai il tuo carico, ed essi lo porteranno con te. <sup>23 </sup>
        Se tu fai questo, e se Dio te lo conferma, tu potrai resistere; anche
        tutto questo popolo arriverà felicemente al luogo che gli è destinato».<br>
        <sup>24 </sup> Mosè ascoltò la voce di suo suocero e fece tutto quello
        che egli aveva detto. <sup>25 </sup> Mosè scelse fra tutto Israele degli
        uomini capaci e li stabilì capi del popolo: capi di migliaia, capi di
        centinaia, capi di cinquantine e capi di decine. <sup>26 </sup> Questi
        amministravano la giustizia al popolo in ogni tempo; le cause difficili le
        segnalavano a Mosè, ma ogni piccolo affare lo decidevano loro.<br>
        <sup>27 </sup> Poi Mosè lasciò partire suo suocero, che se ne
        tornò al suo paese.
    </p>

    <h3 class="h3">Patto sul monte Sinai</h3>

    <p class="p">
        <span class="color_of_chapter">19 </span><sup>1 </sup> Nel primo giorno del terzo mese, da quando furono usciti
        dal paese d'Egitto, i figli d'Israele giunsero al deserto del Sinai. <sup>
            2
        </sup> Partiti da Refidim, giunsero al deserto del Sinai e si accamparono
        nel deserto; qui Israele si accampò di fronte al monte. <sup>3 </sup>
        Mosè salì verso Dio e il SIGNORE lo chiamò dal monte dicendo: «Parla così
        alla casa di Giacobbe e annuncia questo ai figli d'Israele: <sup>4 </sup>
        "Voi avete visto quello che ho fatto agli Egiziani e come vi ho portato
        sopra ali d'aquila e vi ho condotti a me. <sup>5 </sup> Dunque, se
        ubbidite davvero alla mia voce e osservate il mio patto, sarete fra tutti
        i popoli il mio tesoro particolare; poiché tutta la terra è mia; <sup>6 </sup>
        e mi sarete un regno di sacerdoti, una nazione santa". Queste sono le
        parole che dirai ai figli d'Israele».<br>
        <sup>7 </sup> Allora Mosè venne, chiamò gli anziani del popolo ed espose
        loro tutte queste parole che il SIGNORE gli aveva ordinato di dire. <sup>
            8
        </sup> Tutto il popolo rispose concordemente e disse: «Noi faremo tutto
        quello che il SIGNORE ha detto». E Mosè riferì al SIGNORE le parole del
        popolo. <sup>9 </sup> Il SIGNORE disse a Mosè: «Ecco, io verrò a te in
        una fitta nuvola, affinché il popolo oda quando io parlerò con te, e ti
        presti fede per sempre». E Mosè riferì al SIGNORE le parole del popolo.<br>
        <sup>10 </sup> Allora il SIGNORE disse a Mosè: «Va' dal popolo,
        santificalo oggi e domani; fa' che si lavi le vesti. <sup>11 </sup>
        Siano pronti per il terzo giorno; perché il terzo giorno il SIGNORE
        scenderà in presenza di tutto il popolo sul monte Sinai. <sup>12 </sup>
        Tu fisserai tutto intorno dei limiti al popolo, e dirai: "Guardatevi dal
        salire sul monte o dal toccarne i fianchi. Chiunque toccherà il monte sarà
        messo a morte. <sup>13 </sup> Nessuna mano dovrà toccare il colpevole:
        questo sarà lapidato o trafitto con frecce; animale o uomo che sia, non
        dovrà vivere!" Quando il corno suonerà a distesa, allora essi potranno
        salire sul monte». <sup>14 </sup> E Mosè scese dal monte verso il
        popolo; santificò il popolo, e quelli si lavarono le vesti. <sup>15 </sup>
        Mosè disse al popolo: «Siate pronti fra tre giorni; non avvicinatevi a
        donna».<br>
        <sup>16 </sup> Il terzo giorno, come fu mattino, ci furono tuoni, lampi,
        una fitta nuvola sul monte e si udì un fortissimo suono di tromba. Tutto
        il popolo che era nell'accampamento tremò. <sup>17 </sup> Mosè fece
        uscire il popolo dall'accampamento per condurlo a incontrare Dio; e si
        fermarono ai piedi del monte. <sup>18 </sup> Il monte Sinai era tutto
        fumante, perché il SIGNORE vi era disceso in mezzo al fuoco; il fumo
        saliva come il fumo di una fornace, e tutto il monte tremava forte.<br>
        <sup>19 </sup> Il suono della tromba si faceva sempre più forte; Mosè
        parlava e Dio gli rispondeva con una voce. <sup>20 </sup> Il SIGNORE
        dunque scese sul monte Sinai, in vetta al monte; e il SIGNORE chiamò Mosè
        sulla vetta del monte, e Mosè vi salì.<br>
        <sup>21 </sup> Il SIGNORE disse a Mosè: «Scendi, avverti solennemente il
        popolo di non fare irruzione verso il SIGNORE per guardare, altrimenti
        molti di loro periranno. <sup>22 </sup> Anche i sacerdoti che si
        avvicinano al SIGNORE, si santifichino, affinché il SIGNORE non si avventi
        contro di loro». <sup>23 </sup> Mosè disse al SIGNORE: «Il popolo non
        può salire sul monte Sinai, poiché tu ce lo hai vietato dicendo: "Fissa
        dei limiti intorno al monte, e santificalo"». <sup>24 </sup> Ma il
        SIGNORE gli disse: «Va', scendi; poi risalirai insieme ad Aaronne. Ma i
        sacerdoti e il popolo non facciano irruzione per salire verso il SIGNORE,
        affinché egli non si avventi contro di loro». <sup>25 </sup> Mosè scese
        verso il popolo e glielo disse.
    </p>

    <h3 class="h3">I dieci comandamenti</h3>

    <p class="p">
        <span class="color_of_chapter">20 </span><sup>1 </sup> Allora Dio pronunciò tutte queste parole:<br>
        <sup>2 </sup> «Io sono il SIGNORE, il tuo Dio, che ti ho fatto uscire dal
        paese d'Egitto, dalla casa di schiavitù.<br>
        <sup>3 </sup> Non avere altri dèi oltre a me.<br>
        <sup>4 </sup> Non farti scultura, né immagine alcuna delle cose che sono
        lassù nel cielo o quaggiù sulla terra o nelle acque sotto la terra. <sup>
            5
        </sup> Non ti prostrare davanti a loro e non li servire, perché io, il
        SIGNORE, il tuo Dio, sono un Dio geloso; punisco l'iniquità dei padri sui
        figli fino alla terza e alla quarta generazione di quelli che mi odiano, <sup>
            6
        </sup> e uso bontà, fino alla millesima generazione, verso quelli che mi
        amano e osservano i miei comandamenti.<br>
        <sup>7 </sup> Non pronunciare il nome del SIGNORE, Dio tuo, invano;
        perché il SIGNORE non riterrà innocente chi pronuncia il suo nome invano.<br>
        <sup>8 </sup> Ricòrdati del giorno del riposo per santificarlo. <sup>9 </sup>
        Lavora sei giorni e fa' tutto il tuo lavoro, <sup>10 </sup> ma il
        settimo è giorno di riposo, consacrato al SIGNORE Dio tuo; non fare in
        esso nessun lavoro ordinario, né tu, né tuo figlio, né tua figlia, né il
        tuo servo, né la tua serva, né il tuo bestiame, né lo straniero che abita
        nella tua città; <sup>11 </sup> poiché in sei giorni il SIGNORE fece i
        cieli, la terra, il mare e tutto ciò che è in essi, e si riposò il settimo
        giorno; perciò il SIGNORE ha benedetto il giorno del riposo e lo ha
        santificato.<br>
        <sup>12 </sup> Onora tuo padre e tua madre, affinché i tuoi
        giorni siano prolungati sulla terra che il SIGNORE, il tuo Dio, ti dà.<br>
        <sup>13 </sup> Non uccidere.<br>
        <sup>14 </sup> Non commettere adulterio.<br>
        <sup>15 </sup> Non rubare.<br>
        <sup>16 </sup> Non attestare il falso contro il tuo prossimo.<br>
        <sup>17 </sup> Non concupire la casa del tuo prossimo; non concupire la
        moglie del tuo prossimo, né il suo servo, né la sua serva, né il suo bue,
        né il suo asino, né cosa alcuna del tuo prossimo».<br>
        <sup>18 </sup> Or tutto il popolo udiva i tuoni, il suono della tromba e
        vedeva i lampi e il monte fumante. A tal vista, tremava e stava lontano. <sup>
            19
        </sup> E disse a Mosè: «Parla tu con noi e noi ti ascolteremo; ma non ci
        parli Dio, altrimenti moriremo». <sup>20 </sup> Mosè disse al popolo:
        «Non temete, Dio è venuto per mettervi alla prova, perché ci sia in voi
        timore di Dio, e così non pecchiate». <sup>21 </sup> Il popolo dunque se
        ne stava lontano, ma Mosè si avvicinò alla nuvola dov'era Dio.<br>
        <sup>22 </sup> Il SIGNORE disse a Mosè: «Parlerai così ai figli
        d'Israele: "Voi stessi avete visto che io vi ho parlato dai cieli. <sup>
            23
        </sup> Non fatevi altri dèi accanto a me; non vi fate dèi d'argento, né
        dèi d'oro. <sup>24 </sup> Fammi un altare di terra, e su questo offri i
        tuoi olocausti, i tuoi sacrifici di ringraziamento, le tue pecore e i tuoi
        buoi; in qualunque luogo nel quale farò ricordare il mio nome, io verrò da
        te e ti benedirò. <sup>25 </sup> Se mi fai un altare di pietra, non
        costruirlo di pietre tagliate; perché alzando su di esse lo scalpello, tu
        le contamineresti. <sup>26 </sup> E non salire al mio altare per dei
        gradini, affinché la tua nudità non si scopra su di esso".
    </p>

    <h3 class="h3">Rapporti fra schiavo e padrone</h3>

    <p class="p">
        <span class="color_of_chapter">21 </span><sup>1 </sup> «Queste sono le leggi che tu esporrai davanti a loro:<br>
        <sup>2 </sup> Se compri uno schiavo ebreo, egli ti servirà per sei anni,
        ma il settimo se ne andrà libero, senza pagare nulla. <sup>3 </sup> Se è
        venuto solo, se ne andrà solo; se aveva moglie, la moglie se ne andrà con
        lui. <sup>4 </sup> Se il suo padrone gli dà moglie e questa gli
        partorisce figli e figlie, la moglie e i figli di lei saranno del padrone,
        ed egli se andrà solo. <sup>5 </sup> Ma se lo schiavo fa questa
        dichiarazione: "Io amo il mio padrone, mia moglie e i miei figli; io non
        voglio andarmene libero"; <sup>6 </sup> allora il suo padrone lo farà
        comparire davanti a Dio, lo farà accostare alla porta o allo stipite; poi
        il suo padrone gli forerà l'orecchio con una lesina ed egli lo servirà per
        sempre.<br>
        <sup>7 </sup> Se uno vende la propria figlia come schiava, questa non se
        ne andrà come se ne vanno gli schiavi. <sup>8 </sup> Se lei non piace al
        suo padrone, che si era proposto di prenderla in moglie, deve permettere
        che sia riscattata; ma non avrà il diritto di venderla a gente straniera,
        dopo esserle stato infedele. <sup>9 </sup> Se la dà in sposa a suo
        figlio, dovrà trattarla secondo il diritto delle figlie. <sup>10 </sup>
        Se prende un'altra moglie, non toglierà alla prima né il vitto, né il
        vestire, né la coabitazione. <sup>11 </sup> Se non le fa queste tre
        cose, lei se ne andrà senza pagare nessun prezzo.
    </p>

    <h3 class="h3">Danni alle persone e relative sanzioni</h3>

    <p class="p">
        <sup>12 </sup> «Chi colpisce un uomo a morte, dev'essere messo a morte. <sup>13 </sup> Se non gli ha teso agguato, ma lo uccide involontariamente, io
        stabilirò un luogo dove egli si possa rifugiare. <sup>14 </sup> Se
        qualcuno insidia e uccide il suo prossimo con premeditazione, tu lo
        strapperai anche dal mio altare, per farlo morire.<br>
        <sup>15 </sup> «Chi percuote suo padre o sua madre deve essere messo a
        morte.<br>
        <sup>16 </sup> Chi rapisce un uomo – sia che poi lo abbia venduto sia che
        lo tenga ancora prigioniero – dev'essere messo a morte.<br>
        <sup>17 </sup> Chi maledice suo padre o sua madre dev'essere messo a
        morte.<br>
        <sup>18 </sup> «Se degli uomini litigano e uno percuote l'altro con una
        pietra o con il pugno, e questo non muore, ma deve mettersi a letto, <sup>
            19
        </sup> se poi si alza e può camminare fuori appoggiato al suo bastone,
        colui che lo percosse sarà assolto; soltanto, lo indennizzerà del tempo
        che ha perduto e lo farà curare fino a guarigione compiuta.<br>
        <sup>20 </sup> Se uno bastona il suo schiavo o la sua schiava fino a
        farli morire sotto i colpi, il padrone deve essere punito; <sup>21 </sup>
        ma se sopravvivono un giorno o due, non sarà punito, perché sono denaro
        suo.<br>
        <sup>22 </sup> Se durante una rissa qualcuno colpisce una donna incinta e
        questa partorisce senza che ne segua altro danno, colui che l'ha colpita
        sarà condannato all'ammenda che il marito della donna gli imporrà; e la
        pagherà come determineranno i giudici; <sup>23 </sup> ma se ne segue
        danno, darai vita per vita, <sup>24 </sup> occhio per occhio, dente per
        dente, mano per mano, piede per piede, <sup>25 </sup> scottatura per
        scottatura, ferita per ferita, contusione per contusione.<br>
        <sup>26 </sup> Se uno colpisce l'occhio del suo schiavo o
        l'occhio della sua schiava e glielo fa perdere, li lascerà andare liberi
        in compenso dell'occhio perduto. <sup>27 </sup> Se fa cadere un dente al
        suo schiavo o un dente alla sua schiava, li lascerà andare liberi in
        compenso del dente perduto.<br>
        <sup>28 </sup> Se un bue ferisce a morte, con le corna, un uomo o una
        donna, il bue dovrà essere lapidato, non se ne mangerà la carne e il
        padrone del bue sarà assolto. <sup>29 </sup> Però, se già da tempo il
        bue era solito attaccare e il padrone è stato avvertito, ma non lo ha
        tenuto rinchiuso e il bue ha ucciso un uomo o una donna, il bue sarà
        lapidato e il suo padrone pure sarà messo a morte. <sup>30 </sup> Se gli
        s'impone un risarcimento, egli dovrà pagare, come riscatto della propria
        vita, tutto quello che gli sarà imposto. <sup>31 </sup> Se il bue
        attacca un figlio o una figlia, gli si applicherà questa medesima legge. <sup>
            32
        </sup> Se il bue attacca uno schiavo o una schiava, il padrone del bue
        pagherà al padrone dello schiavo trenta sicli d'argento e il bue sarà
        lapidato.<br>
        <sup>33 </sup> Se uno toglie il coperchio a una cisterna, o se uno scava
        una cisterna e non le fa un coperchio, e poi un bue o un asino vi cade
        dentro, <sup>34 </sup> il padrone della cisterna risarcirà il danno:
        pagherà in denaro il valore della bestia al padrone e la bestia morta sarà
        sua.<br>
        <sup>35 </sup> Se il bue di un uomo ferisce mortalmente il bue di un
        altro, si venderà il bue vivo e se ne dividerà il prezzo; anche il bue
        morto sarà diviso fra loro. <sup>36 </sup> Se poi era noto che quel bue
        aveva l'abitudine di attaccare e il suo padrone non lo ha tenuto
        rinchiuso, questi dovrà pagare bue per bue, e la bestia morta sarà sua.
    </p>

    <h3 class="h3">Danni causati a terzi e riparazioni</h3>

    <p class="p">
        <span class="color_of_chapter">22 </span><sup>1 </sup> «Se uno ruba un bue o una pecora e li ammazza o li vende,
        restituirà cinque buoi per il bue e quattro pecore per la pecora. <sup>
            2
        </sup> Se il ladro, còlto nell'atto di fare uno scasso, viene percosso e
        muore, non vi è delitto di omicidio. <sup>3 </sup> Se il sole è già
        sorto quando avviene il fatto, vi sarà delitto di omicidio. Il ladro dovrà
        risarcire il furto. Se non può farlo, sarà venduto per pagare ciò che ha
        rubato. <sup>4 </sup> Se il furto, bue o asino o pecora che sia, gli
        viene trovato vivo nelle mani, restituirà il doppio.<br>
        <sup>5 </sup> Se uno danneggia un campo o una vigna, lasciando andare le
        sue bestie a pascere nel campo altrui, risarcirà il danno con il meglio
        del suo campo e con il meglio della sua vigna.<br>
        <sup>6 </sup> Se divampa un fuoco e si propaga alle spine distruggendo il
        grano in covoni o il grano in piedi o il campo, chi avrà acceso il fuoco
        dovrà risarcire il danno.<br>
        <sup>7 </sup> Se uno affida al suo vicino del denaro o degli oggetti da
        custodire, ed essi siano stati rubati dalla casa di quest'ultimo, se il
        ladro si trova, restituirà il doppio. <sup>8 </sup> Se il ladro non si
        trova, il padrone della casa comparirà davanti a Dio per giurare che non
        si è appropriato della roba del suo vicino.<br>
        <sup>9 </sup> In ogni caso di delitto, sia che si tratti di un bue o di
        un asino o di una pecora o di un vestito o di qualunque oggetto perduto
        del quale uno dica: "È questo qui!", la causa delle due parti verrà
        davanti a Dio; colui che Dio condannerà, restituirà il doppio al suo
        prossimo.<br>
        <sup>10 </sup> Se uno dà in custodia al suo vicino un asino, un bue, una
        pecora o qualunque altra bestia, ed essa muore o resta storpiata o è
        portata via senza che ci siano testimoni, <sup>11 </sup> interverrà fra
        le due parti il giuramento del SIGNORE per sapere se colui che aveva la
        bestia in custodia non si è appropriato della roba del suo vicino. Il
        padrone della bestia si accontenterà del giuramento, e l'altro non sarà
        tenuto a risarcire i danni. <sup>12 </sup> Ma se la bestia gli è stata
        rubata, egli dovrà risarcire il danno al padrone di essa. <sup>13 </sup>
        Se la bestia è stata sbranata, la esibirà come prova, e non sarà tenuto a
        risarcimento per la bestia sbranata.<br>
        <sup>14 </sup> Se uno prende in prestito dal suo vicino una bestia, e
        questa resta storpiata o muore essendo assente il padrone di essa, egli
        dovrà risarcire il danno. <sup>15 </sup> Ma se il padrone era con lui,
        egli non dovrà pagare i danni. Se la bestia è stata presa a nolo, la sua
        perdita è compresa nel prezzo del nolo.
    </p>

    <h3 class="h3">Prescrizioni varie</h3>

    <p class="p">
        <sup>16 </sup> «Se uno seduce una fanciulla non ancora fidanzata e si
        unisce a lei, dovrà pagare la sua dote e prenderla in moglie. <sup>17 </sup>
        Se il padre di lei rifiuta assolutamente di dargliela, il seduttore
        pagherà una somma pari alla dote che si è soliti dare per le fanciulle.<br>
        <sup>18 </sup> Non lascerai vivere la strega.<br>
        <sup>19 </sup> Chi si accoppia con una bestia dovrà essere messo a morte.<br>
        <sup>20 </sup> Chi offre sacrifici ad altri dèi, anziché solo al SIGNORE,
        sarà sterminato come anatema.<br>
        <sup>21 </sup> «Non maltratterai lo straniero e non l'opprimerai, perché
        anche voi foste stranieri nel paese d'Egitto.<br>
        <sup>22 </sup> Non affliggerete la vedova, né l'orfano. <sup>23 </sup>
        Se in qualche modo li affliggi, ed essi gridano a me, io udrò senza dubbio
        il loro grido; <sup>24 </sup> la mia ira si accenderà, io vi ucciderò
        con la spada, le vostre mogli saranno vedove e i vostri figli orfani.<br>
        <sup>25 </sup> Se tu presti del denaro a qualcuno del mio popolo, al
        povero che è presso di te, non ti comporterai con lui da usuraio; non gli
        imporrai interesse.<br>
        <sup>26 </sup> Se prendi in pegno il vestito del tuo prossimo, glielo
        restituirai prima che tramonti il sole; <sup>27 </sup> perché esso è
        l'unica sua coperta, è la veste con cui si avvolge il corpo. Con che
        dormirebbe? E se egli grida a me, io lo udrò; perché sono misericordioso.<br>
        <sup>28 </sup> «Non bestemmierai contro Dio e non maledirai il principe
        del tuo popolo.<br>
        <sup>29 </sup> Non indugerai a offrirmi il tributo dell'abbondanza delle
        tue raccolte e di ciò che cola dai tuoi frantoi. Mi darai il primogenito
        dei tuoi figli. <sup>30 </sup> Lo stesso farai del tuo grosso e del tuo
        minuto bestiame: il loro primo parto rimarrà sette giorni presso la madre;
        l'ottavo giorno me lo darai.<br>
        <sup>31 </sup> Voi sarete degli uomini santi per me; non mangerete carne
        di bestia trovata sbranata nei campi; la getterete ai cani.
    </p>

    <h3 class="h3">Leggi morali</h3>

    <p class="p">
        <span class="color_of_chapter">23 </span><sup>1 </sup> «Non spargere voci calunniose e non favorire l'empio
        attestando il falso.<br>
        <sup>2 </sup> Non andare dietro alla folla per fare il male e non deporre
        in giudizio schierandoti dalla parte della maggioranza per pervertire la
        giustizia.<br>
        <sup>3 </sup> Così pure non favorire il povero nel suo processo.<br>
        <sup>4 </sup> Se incontri il bue del tuo nemico o il suo asino smarrito,
        non mancare di ricondurglielo. <sup>5 </sup> Se vedi l'asino di colui
        che ti odia caduto a terra sotto il carico, guàrdati bene
        dall'abbandonarlo, ma aiuta il suo padrone a scaricarlo.<br>
        <sup>6 </sup> Non violare il diritto del povero nel suo processo.<br>
        <sup>7 </sup> Rifuggi da ogni parola bugiarda; e non far morire
        l'innocente e il giusto; perché io non assolverò il malvagio. <sup>8 </sup>
        Non accettare nessun regalo; perché il regalo acceca quelli che ci vedono,
        e corrompe le parole dei giusti.<br>
        <sup>9 </sup> Non opprimere lo straniero; voi conoscete lo stato d'animo
        dello straniero, poiché siete stati stranieri nel paese d'Egitto.
    </p>

    <h3 class="h3">Feste nazionali; il sabato</h3>

    <p class="p">
        <sup>10 </sup> «Per sei anni seminerai la tua terra e ne raccoglierai i
        frutti; <sup>11 </sup> ma il settimo anno la lascerai riposare, incolta;
        i poveri del tuo popolo ne godranno, e le bestie della campagna mangeranno
        quel che rimarrà. Lo stesso farai della tua vigna e dei tuoi ulivi.<br>
        <sup>12 </sup> Per sei giorni farai il tuo lavoro; ma il settimo giorno
        ti riposerai, perché il tuo bue e il tuo asino possano riposarsi e il
        figlio della tua serva e lo straniero possano riprendere fiato.<br>
        <sup>13 </sup> Farete attenzione a tutte le cose che io vi ho dette, e
        non pronuncerete il nome di dèi stranieri: non lo si oda uscire dalla
        vostra bocca.<br>
        <sup>14 </sup> «Tre volte all'anno mi celebrerai una festa. <sup>15 </sup>
        Osserverai la festa degli Azzimi. Per sette giorni mangerai pane azzimo,
        come te l'ho ordinato, al tempo stabilito del mese di Abib, perché in quel
        mese tu uscisti dal paese d'Egitto. Nessuno si presenterà davanti a me a
        mani vuote. <sup>16 </sup> Osserverai la festa della Mietitura, con le
        primizie del tuo lavoro, con quello che avrai seminato nei campi e la
        festa della Raccolta, alla fine dell'anno, quando avrai raccolto dai campi
        i frutti del tuo lavoro. <sup>17 </sup> Tre volte all'anno tutti gli
        uomini si presenteranno davanti al Signore DIO.<br>
        <sup>18 </sup> Non mi offrirai il sangue della vittima insieme con pane
        lievitato; il grasso dei sacrifici della mia festa non sarà conservato
        durante la notte fino al mattino.<br>
        <sup>19 </sup> Porterai alla casa del SIGNORE Dio tuo il meglio delle
        primizie della terra. Non farai cuocere il capretto nel latte di sua
        madre.
    </p>

    <h3 class="h3">
        Istruzioni e promesse riguardo la conquista del paese di
        Canaan
    </h3>

    <p class="p">
        <sup>20 </sup> «Io mando un angelo davanti a te per proteggerti lungo la
        via, e per introdurti nel luogo che ho preparato. <sup>21 </sup> Davanti
        a lui comportati con cautela e ubbidisci alla sua voce. Non ribellarti a
        lui, perché egli non perdonerà le vostre trasgressioni; poiché il mio nome
        è in lui. <sup>22 </sup> Ma se ubbidisci fedelmente alla sua voce e fai
        tutto quello che ti dirò, io sarò il nemico dei tuoi nemici, l'avversario
        dei tuoi avversari; <sup>23 </sup> poiché il mio angelo andrà davanti a
        te e ti introdurrà nel paese degli Amorei, degli Ittiti, dei Ferezei, dei
        Cananei, degli Ivvei e dei Gebusei, e li sterminerò.<br>
        <sup>24 </sup> Tu non ti prostrerai davanti ai loro dèi; non servirai
        loro. Non farai quello che essi fanno; anzi li distruggerai interamente e
        spezzerai le loro statue. <sup>25 </sup> Servirete il SIGNORE, il vostro
        Dio, ed egli benedirà il tuo pane e la tua acqua; io allontanerò la
        malattia di mezzo a te. <sup>26 </sup> Nel tuo paese non ci sarà donna
        che abortisca, né donna sterile. Io renderò completo il numero dei tuoi
        giorni. <sup>27 </sup> Io manderò davanti a te il mio terrore, metterò
        in rotta ogni popolo presso il quale arriverai e farò voltare le spalle
        davanti a te a tutti i tuoi nemici. <sup>28 </sup> Manderò davanti a te
        i calabroni, che scacceranno gli Ivvei, i Cananei e gli Ittiti dalla tua
        presenza. <sup>29 </sup> Non li scaccerò dalla tua presenza in un anno,
        affinché il paese non diventi un deserto, e le bestie dei campi non si
        moltiplichino a tuo danno. <sup>30 </sup> Li scaccerò dalla tua presenza
        a poco a poco, affinché tu cresca di numero e possa prendere possesso del
        paese. <sup>31 </sup> Fisserò i tuoi confini dal mar Rosso al mare dei
        Filistei, dal deserto sino al fiume; poiché io vi darò nelle mani gli
        abitanti del paese; tu li scaccerai dalla tua presenza. <sup>32 </sup>
        Non farai nessun patto con loro, né con i loro dèi. <sup>33 </sup> Non
        dovranno abitare nel tuo paese, perché non ti inducano a peccare contro di
        me: tu serviresti i loro dèi e questo sarebbe un laccio per te».
    </p>

    <h3 class="h3">Mosè risale sul monte Sinai</h3>

    <p class="p">
        <span class="color_of_chapter">24 </span><sup>1 </sup> Poi Dio disse a Mosè: «Sali verso il SIGNORE, tu e
        Aaronne, Nadab e Abiu, e settanta degli anziani d'Israele, e adorate da
        lontano; <sup>2 </sup> poi Mosè solo avanzerà verso il SIGNORE; ma gli
        altri non si avvicineranno e neppure il popolo salirà con lui».<br>
        <sup>3 </sup> Mosè andò a riferire al popolo tutte le parole del SIGNORE
        e tutte le leggi; e tutto il popolo rispose a una voce e disse: «Noi
        faremo tutte le cose che il SIGNORE ha dette».<br>
        <sup>4 </sup> Mosè scrisse tutte le parole del SIGNORE. Poi si alzò la
        mattina presto e costruì ai piedi del monte un altare e dodici pietre per
        le dodici tribù d'Israele. <sup>5 </sup> Mandò dei giovani israeliti a
        offrire olocausti e a immolare tori come sacrifici di riconoscenza al
        SIGNORE. <sup>6 </sup> Mosè prese metà del sangue e la mise in catini;
        l'altra metà la sparse sull'altare. <sup>7 </sup> Poi prese il libro del
        patto e lo lesse in presenza del popolo, il quale disse: «Noi faremo tutto
        quello che il SIGNORE ha detto e ubbidiremo». <sup>8 </sup> Allora Mosè
        prese il sangue, ne asperse il popolo e disse: «Ecco il sangue del patto
        che il SIGNORE ha fatto con voi sul fondamento di tutte queste parole».<br>
        <sup>9 </sup> Poi Mosè e Aaronne, Nadab e Abiu e settanta degli anziani
        d'Israele salirono <sup>10 </sup> e videro il Dio d'Israele. Sotto i
        suoi piedi vi era come un pavimento lavorato in trasparente zaffiro, e
        simile, per limpidezza, al cielo stesso. <sup>11 </sup> Ma egli non
        stese la sua mano contro quegli eletti dei figli d'Israele; anzi essi
        videro Dio, e mangiarono e bevvero.<br>
        <sup>12 </sup> Il SIGNORE disse a Mosè: «Sali da me sul monte e fèrmati
        qui; io ti darò delle tavole di pietra, la legge e i comandamenti che ho
        scritto, perché siano insegnati ai figli d'Israele». <sup>13 </sup> Mosè
        dunque si alzò con Giosuè suo aiutante; Mosè salì sul monte di Dio <sup>
            14
        </sup> e disse agli anziani: «Aspettateci qui, finché non torneremo da
        voi. Aaronne e Cur sono con voi; chiunque abbia qualche problema si
        rivolga a loro».<br>
        <sup>15 </sup> Mosè dunque salì sul monte e la nuvola ricoprì il monte. <sup>
            16
        </sup> La gloria del SIGNORE rimase sul monte Sinai e la nuvola lo coprì
        per sei giorni. Il settimo giorno il SIGNORE chiamò Mosè di mezzo alla
        nuvola. <sup>17 </sup> Ai figli d'Israele la gloria del SIGNORE appariva
        come un fuoco divorante sulla cima del monte. <sup>18 </sup> Mosè entrò
        in mezzo alla nuvola e salì sul monte; Mosè rimase sul monte quaranta
        giorni e quaranta notti.
    </p>

    <h3 class="h3">Costruzione del tabernacolo</h3>
    <h3 class="h3">Le offerte</h3>

    <p class="p">
        <span class="color_of_chapter">25 </span><sup>1 </sup> Il SIGNORE parlò a Mosè e disse: <sup>2 </sup> «Di' ai
        figli d'Israele che mi facciano un'offerta. Accetterete l'offerta da ogni
        uomo che sarà disposto a farmela di cuore. <sup>3 </sup> Questa è
        l'offerta che accetterete da loro: oro, argento e bronzo; <sup>4 </sup>
        stoffe di colore violaceo, porporino, scarlatto; <sup>5 </sup> lino fino
        e pelo di capra; pelli di montone tinte di rosso, pelli di delfino e legno
        d'acacia; <sup>6 </sup> olio per il candelabro, aromi per l'olio
        dell'unzione e per l'incenso aromatico; <sup>7 </sup> pietre d'ònice e
        pietre da incastonare per l'efod e il pettorale. <sup>8 </sup> Essi mi
        faranno un santuario e io abiterò in mezzo a loro. <sup>9 </sup> Me lo
        farete in tutto e per tutto secondo il modello del tabernacolo e secondo
        il modello di tutti i suoi arredi, che io sto per mostrarti.
    </p>

    <h3 class="h3">L'arca del patto</h3>

    <p class="p">
        <sup>10 </sup> «Faranno dunque un'arca di legno d'acacia; la sua
        lunghezza sarà di due cubiti e mezzo, la sua larghezza di un cubito e
        mezzo e la sua altezza di un cubito e mezzo. <sup>11 </sup> La
        rivestirai d'oro puro; la rivestirai così, sia dentro che fuori; le farai
        al di sopra una ghirlanda d'oro, che giri intorno. <sup>12 </sup>
        Fonderai per essa quattro anelli d'oro, che metterai ai suoi quattro
        piedi: due anelli da un lato e due anelli dall'altro lato. <sup>13 </sup>
        Farai anche delle stanghe di legno di acacia e le rivestirai d'oro. <sup>
            14
        </sup> Farai passare le stanghe negli anelli ai lati dell'arca, perché
        servono a portarla. <sup>15 </sup> Le stanghe rimarranno negli anelli
        dell'arca e non ne saranno sfilate. <sup>16 </sup> Poi metterai
        nell'arca la testimonianza che ti darò. <sup>17 </sup> Farai anche un
        propiziatorio d'oro puro; la sua lunghezza sarà di due cubiti e mezzo e la
        sua larghezza di un cubito e mezzo. <sup>18 </sup> Farai due cherubini
        d'oro; li farai lavorati al martello, alle due estremità del
        propiziatorio; <sup>19 </sup> fa' un cherubino per una delle estremità e
        un cherubino per l'altra; farete in modo che questi cherubini escano dal
        propiziatorio alle due estremità. <sup>20 </sup> I cherubini avranno le
        ali spiegate in alto, in modo da coprire il propiziatorio con le loro ali;
        avranno la faccia rivolta l'uno verso l'altro; le facce dei cherubini
        saranno rivolte verso il propiziatorio. <sup>21 </sup> Metterai il
        propiziatorio in alto, sopra l'arca; e nell'arca metterai la testimonianza
        che ti darò. <sup>22 </sup> Lì io mi incontrerò con te; dal
        propiziatorio, fra i due cherubini che sono sull'arca della testimonianza,
        ti comunicherò tutti gli ordini che avrò da darti per i figli d'Israele.
    </p>

    <h3 class="h3">La tavola dei pani della presentazione</h3>

    <p class="p">
        <sup>23 </sup> «Farai anche una tavola di legno d'acacia; la sua
        lunghezza sarà di due cubiti, la sua larghezza di un cubito e la sua
        altezza di un cubito e mezzo. <sup>24 </sup> La rivestirai d'oro puro e
        le farai una ghirlanda d'oro che le giri intorno. <sup>25 </sup> Le
        farai una cornice alta quattro dita; e a questa cornice farai tutt'intorno
        una ghirlanda d'oro. <sup>26 </sup> Le farai pure quattro anelli d'oro e
        metterai gli anelli ai quattro angoli, ai quattro piedi della tavola. <sup>
            27
        </sup> Gli anelli saranno vicinissimi alla cornice per farvi passare le
        stanghe destinate a portare la tavola. <sup>28 </sup> Farai le stanghe
        di legno d'acacia, le rivestirai d'oro e serviranno a portare la tavola. <sup>
            29
        </sup> Farai pure i suoi piatti, le sue coppe, i suoi calici e le sue
        tazze da servire per le libazioni. Li farai d'oro puro. <sup>30 </sup>
        Metterai sulla tavola il pane della presentazione, che starà sempre
        davanti a me.
    </p>

    <h3 class="h3">Il candelabro d'oro</h3>

    <p class="p">
        <sup>31 </sup> «Farai anche un candelabro d'oro puro; il candelabro, il
        suo piede e il suo tronco saranno lavorati al martello; i suoi calici, i
        suoi pomi e i suoi fiori saranno tutti di un pezzo col candelabro. <sup>
            32
        </sup> Dai lati gli usciranno sei bracci: tre bracci del candelabro da
        un lato e tre bracci del candelabro dall'altro. <sup>33 </sup> Sul primo
        braccio saranno tre calici in forma di mandorla, con un pomo e un fiore; e
        sul secondo braccio, tre calici a forma di mandorla, con un pomo e un
        fiore. Lo stesso per i sei bracci uscenti dal candelabro. <sup>34 </sup>
        Nel tronco del candelabro ci saranno poi quattro calici a forma di
        mandorla, con i loro pomi e i loro fiori. <sup>35 </sup> Ci sarà un pomo
        sotto i due primi bracci che partono dal candelabro; un pomo sotto i due
        bracci seguenti, e un pomo sotto i due ultimi bracci che partono dal
        candelabro: così per i sei bracci uscenti dal candelabro. <sup>36 </sup>
        Questi pomi e questi bracci saranno tutti d'un pezzo col candelabro; il
        tutto sarà d'oro fino lavorato al martello. <sup>37 </sup> Farai pure le
        sue lampade, in numero di sette; le sue lampade si accenderanno in modo
        che la luce rischiari lo spazio davanti al candelabro. <sup>38 </sup> I
        suoi smoccolatoi e i suoi piattini saranno d'oro puro. <sup>39 </sup>
        Per fare il candelabro con tutti questi suoi utensili si impiegherà un
        talento d'oro puro. <sup>40 </sup> Vedi di fare ogni cosa secondo il
        modello che ti è stato mostrato sul monte.
    </p>

    <h3 class="h3">I teli</h3>

    <p class="p">
        <span class="color_of_chapter">26 </span><sup>1 </sup> «Farai poi il tabernacolo con dieci teli di lino fino
        ritorto, di filo color violaceo, porporino e scarlatto, con dei cherubini
        artisticamente lavorati. <sup>2 </sup> La lunghezza di ogni telo sarà di
        ventotto cubiti, e la larghezza di ogni telo di quattro cubiti; tutti i
        teli saranno della stessa misura. <sup>3 </sup> Cinque teli saranno
        uniti insieme e gli altri cinque teli saranno pure uniti insieme. <sup>
            4
        </sup> Farai dei lacci di color violaceo all'orlo del telo che è
        all'estremità della prima serie; e lo stesso farai all'orlo del telo che è
        all'estremità della seconda serie. <sup>5 </sup> Metterai cinquanta
        lacci al primo telo, e metterai cinquanta lacci all'orlo del telo che è
        all'estremità della seconda serie di teli: i lacci si corrisponderanno
        l'uno all'altro. <sup>6 </sup> Farai cinquanta fermagli d'oro, e unirai
        i teli l'uno all'altro mediante i fermagli, perché il tabernacolo formi un
        tutto unico.<br>
        <sup>7 </sup> Farai pure dei teli di pelo di capra che
        serviranno da tenda per coprire il tabernacolo: di questi teli ne farai
        undici. <sup>8 </sup> La lunghezza di ogni telo sarà di trenta cubiti e
        la larghezza di ogni telo di quattro cubiti; gli undici teli avranno la
        stessa misura. <sup>9 </sup> Unirai insieme cinque di questi teli da una
        parte e sei teli dall'altra. Ripiegherai il sesto sulla parte anteriore
        della tenda. <sup>10 </sup> Metterai cinquanta lacci all'orlo del telo
        che è all'estremità della prima serie, e cinquanta lacci all'orlo del telo
        che è all'estremità della seconda serie di teli. <sup>11 </sup> Farai
        cinquanta fermagli di bronzo e farai entrare i fermagli nei lacci e unirai
        così la tenda, in modo che formi un tutto unico. <sup>12 </sup> Quanto
        alla parte che avanza dei teli della tenda, la metà del telo di avanzo
        ricadrà sulla parte posteriore del tabernacolo. <sup>13 </sup> Il cubito
        che avanza da una parte, come il cubito che avanza dall'altra parte nella
        lunghezza dei teli della tenda, ricadranno sui due lati del tabernacolo,
        di qua e di là, per coprirlo.<br>
        <sup>14 </sup> Farai pure per la tenda una coperta di pelli di montone
        tinte di rosso e sopra questa un'altra coperta di pelli di delfino.
    </p>

    <h3 class="h3">Le assi e le loro basi</h3>

    <p class="p">
        <sup>15 </sup> «Farai per il tabernacolo delle assi di legno d'acacia,
        messe per diritto. <sup>16 </sup> La lunghezza di un'asse sarà di dieci
        cubiti e la larghezza di un'asse di un cubito e mezzo. <sup>17 </sup>
        Ogni asse avrà due incastri paralleli; farai così per tutte le assi del
        tabernacolo. <sup>18 </sup> Farai dunque le assi per il tabernacolo:
        venti assi dal lato meridionale, verso il sud. <sup>19 </sup> Metterai
        quaranta basi d'argento sotto le venti assi: due basi sotto ogni asse per
        i suoi due incastri. <sup>20 </sup> Farai venti assi per il secondo lato
        del tabernacolo, dal lato nord, <sup>21 </sup> e le loro quaranta basi
        d'argento: due basi sotto ogni asse. <sup>22 </sup> Per la parte
        posteriore del tabernacolo, verso occidente, farai sei assi. <sup>23 </sup>
        Farai pure due assi per gli angoli del tabernacolo, dalla parte
        posteriore. <sup>24 </sup> Queste saranno doppie dal basso in su e al
        tempo stesso formeranno un tutto unico fino in cima, fino al primo anello.
        Così sarà per ambedue le assi che saranno ai due angoli. <sup>25 </sup>
        Vi saranno dunque otto assi, con le loro basi d'argento: sedici basi, due
        basi sotto ogni asse. <sup>26 </sup> Farai anche delle traverse di legno
        d'acacia: cinque per le assi di un lato del tabernacolo; <sup>27 </sup>
        cinque traverse per le assi dell'altro lato del tabernacolo e cinque
        traverse per le assi della parte posteriore del tabernacolo, a occidente.
        <sup>28 </sup> La traversa di mezzo, in mezzo alle assi, passerà da una
        parte all'altra. <sup>29 </sup> Rivestirai d'oro le assi, farai d'oro i
        loro anelli per i quali passeranno le traverse e rivestirai d'oro le
        traverse. <sup>30 </sup> Erigerai il tabernacolo secondo la forma esatta
        che ti è stata mostrata sul monte.
    </p>

    <h3 class="h3">I due veli</h3>

    <p class="p">
        <sup>31 </sup> «Farai un velo di filo violaceo, porporino, scarlatto, e
        di lino fino ritorto con dei cherubini artisticamente lavorati <sup>32 </sup>
        e lo sospenderai a quattro colonne d'acacia, rivestite d'oro, che avranno
        i chiodi d'oro e poseranno su basi d'argento. <sup>33 </sup> Metterai il
        velo sotto i fermagli; e lì, di là dal velo, introdurrai l'arca della
        testimonianza; quel velo sarà per voi la separazione del luogo santo dal
        santissimo. <sup>34 </sup> Metterai il propiziatorio sull'arca della
        testimonianza nel luogo santissimo. <sup>35 </sup> Metterai la tavola
        fuori del velo e il candelabro di fronte alla tavola dal lato meridionale
        del tabernacolo; metterai la tavola dal lato di settentrione.<br>
        <sup>36 </sup> Farai pure per l'ingresso della tenda una portiera
        ricamata di filo violaceo, porporino, scarlatto e di lino fino ritorto. <sup>
            37
        </sup> Farai cinque colonne d'acacia per sospendervi la portiera; le
        rivestirai d'oro, avranno i chiodi d'oro e fonderai per esse cinque basi
        di bronzo.
    </p>

    <h3 class="h3">L'altare di bronzo</h3>

    <p class="p">
        <span class="color_of_chapter">27 </span><sup>1 </sup> «Farai anche un altare di legno d'acacia, lungo cinque
        cubiti e largo cinque cubiti. L'altare sarà quadrato, e avrà tre cubiti di
        altezza. <sup>2 </sup> Ai quattro angoli farai dei corni che spuntino
        dall'altare, e lo rivestirai di bronzo. <sup>3 </sup> Farai pure i suoi
        vasi per raccogliere le ceneri, le sue palette, i suoi catini, i suoi
        forchettoni e i suoi bracieri; tutti i suoi utensili li farai di bronzo. <sup>
            4
        </sup> E gli farai una graticola di bronzo a forma di rete; sopra la rete,
        ai suoi quattro angoli, farai quattro anelli di bronzo. <sup>5 </sup>
        Porrai la rete sotto la cornice dell'altare, nella parte inferiore, in
        modo che la rete raggiunga la metà dell'altezza dell'altare. <sup>6 </sup>
        Farai anche delle stanghe per l'altare, delle stanghe di legno d'acacia, e
        le rivestirai di bronzo. <sup>7 </sup> Si faranno passare le stanghe
        negli anelli; le stanghe saranno ai due lati dell'altare, quando lo si
        dovrà portare. <sup>8 </sup> Lo farai di tavole, vuoto; dovrà essere
        fatto come ti è stato mostrato sul monte.
    </p>

    <h3 class="h3">Il cortile; la porta del cortile</h3>

    <p class="p">
        <sup>9 </sup> «Farai anche il cortile del tabernacolo; dal lato meridionale, per formare il cortile, ci saranno delle cortine di lino fino
        ritorto, per una lunghezza di cento cubiti, per un lato. <sup>10 </sup>
        Questo lato avrà venti colonne con le loro venti basi di bronzo; i ganci e
        le aste delle colonne saranno d'argento. <sup>11 </sup> Così pure per il
        lato di settentrione, per lungo, ci saranno delle cortine lunghe cento
        cubiti, con venti colonne e le loro venti basi di bronzo; i ganci e le
        aste delle colonne saranno d'argento. <sup>12 </sup> E per largo, dal
        lato occidentale, il cortile avrà cinquanta cubiti di cortine, con dieci
        colonne e le loro dieci basi. <sup>13 </sup> E per largo, sul davanti,
        dal lato orientale, il cortile avrà cinquanta cubiti. <sup>14 </sup> Da
        uno dei lati dell'ingresso ci saranno quindici cubiti di cortine, con tre
        colonne e le loro tre basi. <sup>15 </sup> Anche dall'altro lato ci
        saranno quindici cubiti di cortine, con tre colonne e le loro tre basi.<br>
        <sup>16 </sup> Per l'ingresso del cortile ci sarà una
        portiera, una cortina ricamata di venti cubiti, di filo violaceo,
        porporino, scarlatto, e di lino fino ritorto, con quattro colonne e le
        loro quattro basi. <sup>17 </sup> Tutte le colonne attorno al cortile
        saranno congiunte con delle aste d'argento; i loro ganci saranno d'argento
        e le loro basi di bronzo. <sup>18 </sup> La lunghezza del cortile sarà
        di cento cubiti; la larghezza, di cinquanta da ciascun lato; e l'altezza,
        di cinque cubiti; le cortine saranno di lino fino ritorto, e le basi delle
        colonne, di bronzo. <sup>19 </sup> Tutti gli utensili destinati al
        servizio del tabernacolo, tutti i suoi picchetti e tutti i picchetti del
        cortile saranno di bronzo.
    </p>

    <h3 class="h3">L'olio per il candelabro</h3>

    <p class="p">
        <sup>20 </sup> «Ordinerai ai figli d'Israele che ti portino dell'olio
        puro, di olive schiacciate, per il candelabro, per tenere le lampade
        sempre accese. <sup>21 </sup> Nella tenda di convegno, fuori del velo
        che sta davanti alla testimonianza, Aaronne e i suoi figli lo prepareranno
        perché le lampade ardano dalla sera al mattino davanti al SIGNORE. Questa
        sarà una regola perenne per i loro discendenti, da essere osservata dai
        figli d'Israele.
    </p>

    <h3 class="h3">I paramenti del sommo sacerdote</h3>

    <p class="p">
        <span class="color_of_chapter">28 </span><sup>1 </sup> «Tu farai accostare a te, tra i figli d'Israele, tuo
        fratello Aaronne e i suoi figli con lui perché siano sacerdoti: Aaronne,
        Nadab, Abiu, Eleazar e Itamar, figli di Aaronne.<br>
        <sup>2 </sup> A tuo fratello Aaronne farai dei paramenti sacri, in segno
        di dignità e di gloria. <sup>3 </sup> Parlerai a tutti gli uomini
        sapienti, che io ho riempito di spirito di sapienza, ed essi faranno i
        paramenti di Aaronne perché sia consacrato e mi serva come sacerdote. <sup>
            4
        </sup> Questi sono i paramenti che faranno: un pettorale, un efod, un
        manto, una tunica lavorata a maglia, un turbante e una cintura. Faranno
        dunque dei paramenti sacri per Aaronne tuo fratello e per i suoi figli
        perché mi servano come sacerdoti. <sup>5 </sup> Si serviranno d'oro, di
        filo violaceo, porporino, scarlatto e di lino fino.
    </p>

    <h3 class="h3">L'efod</h3>

    <p class="p">
        <sup>6 </sup> «Faranno l'efod d'oro, di filo violaceo, porporino,
        scarlatto, e di lino fino ritorto, lavorato artisticamente. <sup>7 </sup>
        Esso avrà alle due estremità due spalline, che si uniranno per fissarlo. <sup>
            8
        </sup> La cintura che è sull'efod e lo avvolge sarà del medesimo lavoro
        dell'efod, tutto d'un pezzo con esso; sarà d'oro, di filo color violaceo,
        porporino, scarlatto e di lino fino ritorto. <sup>9 </sup> Prenderai due
        pietre d'ònice e vi inciderai sopra i nomi dei figli d'Israele: <sup>10 </sup>
        sei nomi sopra una pietra, gli altri sei nomi sopra la seconda pietra, in
        ordine di nascita. <sup>11 </sup> Inciderai su queste due pietre i nomi
        dei figli d'Israele come fa un incisore quando incide un sigillo; le farai
        incastonare in montature d'oro. <sup>12 </sup> Metterai le due pietre
        sulle spalline dell'efod. Quelle pietre saranno un memoriale per i figli
        d'Israele; e Aaronne porterà i loro nomi davanti al SIGNORE sulle sue due
        spalle, come memoriale. <sup>13 </sup> E farai delle montature d'oro <sup>
            14
        </sup> e due catenelle d'oro puro che intreccerai come un cordone, e
        metterai nelle montature le catenelle così intrecciate.
    </p>

    <h3 class="h3">Il pettorale</h3>

    <p class="p">
        <sup>15 </sup> «Farai pure il pettorale del giudizio, artisticamente
        lavorato; lo farai come il lavoro dell'efod: d'oro, di filo violaceo,
        porporino, scarlatto e di lino fino ritorto. <sup>16 </sup> Sarà
        quadrato e doppio; avrà una spanna di lunghezza e una spanna di larghezza.
        <sup>17 </sup> V'incastonerai una serie di pietre: quattro file di
        pietre; nella prima fila ci sarà un sardonio, un topazio e uno smeraldo; <sup>
            18
        </sup> nella seconda fila, un rubino, uno zaffiro e un calcedonio; <sup>
            19
        </sup> nella terza fila, un'opale, un'agata e un'ametista; <sup>20 </sup>
        nella quarta fila, un crisolito, un ònice e un diaspro. Queste pietre
        saranno incastonate nelle loro montature d'oro. <sup>21 </sup> Le pietre
        corrisponderanno ai nomi dei figli d'Israele, saranno dodici, secondo i
        loro nomi; saranno incise come dei sigilli, ciascuna con il nome di una
        delle tribù d'Israele. <sup>22 </sup> Sul pettorale farai anche delle
        catenelle d'oro puro, intrecciate come cordoni. <sup>23 </sup> Poi farai
        due anelli d'oro e li metterai alle due estremità del pettorale. <sup>
            24
        </sup> Fisserai i due cordoni d'oro ai due anelli alle estremità del
        pettorale, <sup>25 </sup> attaccherai gli altri due capi dei cordoni
        alle due montature e li metterai sulle spalline dell'efod, sul davanti. <sup>
            26
        </sup> Farai due anelli d'oro e li metterai alle altre due estremità del
        pettorale, sull'orlo interiore volto verso l'efod. <sup>27 </sup> Farai
        due altri anelli d'oro e li metterai alle due spalline dell'efod, in
        basso, sul davanti, vicino al punto dove avviene la giuntura, al di sopra
        della cintura artistica dell'efod. <sup>28 </sup> Si fisserà il
        pettorale mediante i suoi anelli agli anelli dell'efod con un cordone
        violaceo, affinché il pettorale sia al di sopra della cintura artistica
        dell'efod, e non si possa staccare dall'efod. <sup>29 </sup> Così
        Aaronne, quando entrerà nel santuario, porterà i nomi dei figli d'Israele
        nel pettorale del giudizio, sul suo cuore, per conservarne sempre il
        ricordo davanti al SIGNORE. <sup>30 </sup> Metterai sul pettorale del
        giudizio l'urim e il tummim; essi staranno sul cuore di Aaronne quando
        egli si presenterà davanti al SIGNORE. Così Aaronne porterà sempre il
        giudizio dei figli d'Israele sul suo cuore, davanti al SIGNORE.
    </p>

    <h3 class="h3">Il manto dell'efod</h3>

    <p class="p">
        <sup>31 </sup> «Farai anche il manto dell'efod, tutto di color violaceo.
        <sup>32 </sup> Esso avrà, in mezzo, un'apertura per passarvi il capo;
        l'apertura avrà intorno un orlo tessuto, come l'apertura d'una corazza,
        perché non si strappi. <sup>33 </sup> All'orlo inferiore del manto,
        tutto intorno, farai delle melagrane di colore violaceo, porporino e
        scarlatto; in mezzo a esse, tutt'intorno, porrai dei sonagli d'oro: <sup>
            34
        </sup> un sonaglio d'oro e una melagrana, un sonaglio d'oro e una
        melagrana, sull'orlo del manto, tutto intorno. <sup>35 </sup> Aaronne se
        lo metterà per fare il servizio; quando egli entrerà nel luogo santo
        davanti al SIGNORE e quando ne uscirà, si udrà il suono, ed egli non
        morirà.
    </p>

    <h3 class="h3">Il diadema di santità</h3>

    <p class="p">
        <sup>36 </sup> «Farai anche una piastra d'oro puro, e su essa inciderai,
        come s'incide sopra un sigillo: Santo al SIGNORE. <sup>37 </sup> La
        fisserai con un nastro violaceo sul turbante e starà sulla sua parte
        anteriore. <sup>38 </sup> Starà sulla fronte di Aaronne, e Aaronne
        porterà le colpe commesse dai figli d'Israele nelle cose sante che
        consacreranno, in ogni genere di sante offerte; essa starà sempre sulla
        sua fronte, per renderli graditi alla presenza del SIGNORE.
    </p>

    <h3 class="h3">I paramenti dei sacerdoti</h3>

    <p class="p">
        <sup>39 </sup> «Farai pure la tunica di lino fino, lavorata a maglia;
        farai un turbante di lino fino e una cintura ricamata.<br>
        <sup>40 </sup> Per i figli di Aaronne farai delle tuniche, farai delle
        cinture, farai delle mitre in segno di dignità e come ornamento. <sup>
            41
        </sup> Ne vestirai tuo fratello Aaronne e i suoi figli con lui; li
        ungerai, li consacrerai e li santificherai perché mi servano come
        sacerdoti. <sup>42 </sup> Farai loro anche delle mutande di lino per
        coprire la loro nudità; esse andranno dai fianchi alle cosce. <sup>43 </sup>
        Aaronne e i suoi figli le porteranno quando entreranno nella tenda di
        convegno, o quando si avvicineranno all'altare per fare il servizio nel
        luogo santo, perché non si rendano colpevoli e non muoiano. Questa è una
        regola perenne per lui e per la sua discendenza dopo di lui.
    </p>

    <h3 class="h3">Consacrazione dei sacerdoti</h3>

    <p class="p">
        <span class="color_of_chapter">29 </span><sup>1 </sup> «Questo è quello che farai per consacrarli a me come
        sacerdoti. Prendi un toro e due montoni senza difetto, <sup>2 </sup> dei
        pani azzimi, delle focacce senza lievito impastate con olio e delle
        gallette senza lievito unte d'olio; farai tutte queste cose di fior di
        farina di grano. <sup>3 </sup> Le metterai in un paniere e le offrirai
        nel paniere insieme al toro e ai due montoni.<br>
        <sup>4 </sup> Farai avvicinare Aaronne e i suoi figli all'ingresso della
        tenda di convegno e li laverai con acqua. <sup>5 </sup> Poi prenderai i
        paramenti e vestirai Aaronne della tunica, del manto dell'efod, dell'efod
        e del pettorale e lo cingerai della cintura artistica dell'efod. <sup>6 </sup>
        Gli porrai in capo il turbante e metterai sul turbante il santo diadema. <sup>
            7
        </sup> Poi prenderai l'olio dell'unzione, glielo spanderai sul capo e
        l'ungerai. <sup>8 </sup> Farai quindi avvicinare i suoi figli e li
        vestirai delle tuniche. <sup>9 </sup> Cingerai Aaronne e i suoi figli
        con delle cinture e assicurerai sul loro capo delle mitre, e il sacerdozio
        apparterrà loro per legge perenne. Così consacrerai Aaronne e i suoi
        figli.<br>
        <sup>10 </sup> Poi farai avvicinare il toro davanti alla tenda di
        convegno; Aaronne e i suoi figli poseranno le mani sul capo del toro. <sup>
            11
        </sup> Sgozzerai il toro davanti al SIGNORE, all'ingresso della tenda di
        convegno. <sup>12 </sup> Prenderai del sangue del toro e ne metterai col
        dito sui corni dell'altare e spargerai tutto il sangue ai piedi
        dell'altare. <sup>13 </sup> Prenderai pure tutto il grasso che copre le
        interiora, la rete che è sopra il fegato, i due rognoni e il grasso che
        c'è sopra, e farai fumare tutto sull'altare. <sup>14 </sup> Ma la carne
        del toro, la sua pelle e i suoi escrementi li brucerai con il fuoco fuori
        dell'accampamento: è un sacrificio di espiazione.<br>
        <sup>15 </sup> Poi prenderai uno dei montoni; Aaronne e i suoi figli
        poseranno le mani sul capo del montone. <sup>16 </sup> Sgozzerai il
        montone, ne prenderai il sangue e lo spargerai sull'altare, tutto intorno.
        <sup>17 </sup> Poi farai a pezzi il montone, laverai le sue interiora e
        le sue zampe, e le metterai sui pezzi e sulla sua testa. <sup>18 </sup>
        Farai fumare tutto il montone sull'altare: è un olocausto al SIGNORE; è un
        sacrificio di profumo soave fatto mediante il fuoco al SIGNORE.<br>
        <sup>19 </sup> Poi prenderai l'altro montone, e Aaronne e i suoi figli
        poseranno le mani sul capo del montone. <sup>20 </sup> Sgozzerai il
        montone, prenderai del suo sangue e lo metterai sull'estremità
        dell'orecchio destro di Aaronne e sull'estremità dell'orecchio destro dei
        suoi figli, sul pollice della loro mano destra e sull'alluce del loro
        piede destro, e spargerai il sangue sull'altare, tutto intorno. <sup>21 </sup>
        Prenderai del sangue che è sull'altare, dell'olio dell'unzione e ne
        spruzzerai su Aaronne e sui suoi paramenti, sui suoi figli e sui paramenti
        dei suoi figli con lui. Così saranno consacrati lui e i suoi paramenti, e
        insieme a lui i suoi figli e i loro paramenti. <sup>22 </sup> Prenderai
        pure il grasso del montone, la coda, il grasso che copre le interiora, la
        rete del fegato, i due rognoni, il grasso che vi è sopra e la coscia
        destra, perché è un montone di consacrazione; <sup>23 </sup> prenderai
        anche un pane, una focaccia all'olio e una galletta dal paniere degli
        azzimi che è davanti al SIGNORE; <sup>24 </sup> porrai tutte queste cose
        sulle palme delle mani di Aaronne e sulle palme delle mani dei suoi figli
        e le agiterai come offerta agitata davanti al SIGNORE. <sup>25 </sup>
        Poi le prenderai dalle loro mani e le brucerai sull'altare sopra
        l'olocausto, come un profumo soave davanti al SIGNORE; è un sacrificio
        fatto, mediante il fuoco, al SIGNORE. <sup>26 </sup> Prenderai il petto
        del montone che sarà servito alla consacrazione di Aaronne e lo agiterai
        come offerta agitata davanti al SIGNORE; questa sarà la tua parte. <sup>
            27
        </sup> Consacrerai, di ciò che spetta ad Aaronne e ai suoi figli, il
        petto dell'offerta agitata e la coscia dell'offerta elevata: vale a dire,
        ciò che del montone della consacrazione sarà stato agitato ed elevato; <sup>
            28
        </sup> esso apparterrà ad Aaronne e ai suoi figli, come legge perenne,
        per i figli d'Israele; poiché è un'offerta fatta per elevazione. Sarà
        un'offerta fatta per elevazione dai figli d'Israele nei loro sacrifici di
        riconoscenza: la loro offerta per elevazione sarà per il SIGNORE.<br>
        <sup>29 </sup> I paramenti sacri di Aaronne saranno, dopo di lui, per i
        suoi figli, che li indosseranno all'atto della loro unzione e della loro
        consacrazione. <sup>30 </sup> Quello dei suoi figli che gli succederà
        nel sacerdozio li indosserà per sette giorni quando entrerà nella tenda di
        convegno per fare il servizio nel luogo santo.<br>
        <sup>31 </sup> Poi prenderai il montone della consacrazione e
        ne farai cuocere la carne in un luogo santo; <sup>32 </sup> Aaronne e i
        suoi figli mangeranno, all'ingresso della tenda di convegno, la carne del
        montone e il pane che sarà nel paniere. <sup>33 </sup> Mangeranno queste
        cose con cui è stata fatta l'espiazione per consacrarli e santificarli; ma
        nessun estraneo ne mangerà, perché sono cose sante. <sup>34 </sup> E se
        avanzerà carne della consacrazione o pane fino alla mattina dopo, brucerai
        quel resto con il fuoco; non lo si mangerà, perché è cosa santa.<br>
        <sup>35 </sup> Eseguirai dunque, riguardo ad Aaronne e ai suoi figli,
        tutto quello che ti ho ordinato: li consacrerai in sette giorni. <sup>
            36
        </sup> Ogni giorno offrirai un toro come sacrificio di espiazione, per
        fare l'espiazione; purificherai l'altare mediante questa tua espiazione, e
        lo ungerai per consacrarlo. <sup>37 </sup> Per sette giorni farai
        l'espiazione dell'altare, lo santificherai e l'altare sarà santissimo:
        tutto ciò che toccherà l'altare sarà santo.
    </p>

    <h3 class="h3">L'offerta quotidiana</h3>

    <p class="p">
        <sup>38 </sup> «Or questo è ciò che offrirai sull'altare: due agnelli di
        un anno, ogni giorno, sempre. <sup>39 </sup> Uno degli agnelli lo
        offrirai la mattina e l'altro lo offrirai sull'imbrunire. <sup>40 </sup>
        Con il primo agnello offrirai la decima parte di un efa di fior di farina
        impastata con la quarta parte di un hin di olio vergine e una libazione di
        un quarto di hin di vino. <sup>41 </sup> Il secondo agnello lo offrirai
        sull'imbrunire; lo accompagnerai con la stessa oblazione e con la stessa
        libazione della mattina; è un sacrificio di profumo soave offerto mediante
        il fuoco al SIGNORE. <sup>42 </sup> Sarà l'olocausto quotidiano offerto
        dai vostri discendenti, all'ingresso della tenda di convegno, davanti al
        SIGNORE, dove io vi incontrerò per parlare con te. <sup>43 </sup> Lì mi
        troverò con i figli d'Israele e la tenda sarà santificata dalla mia
        gloria. <sup>44 </sup> Santificherò la tenda di convegno e l'altare;
        anche Aaronne e i suoi figli santificherò, perché mi servano come
        sacerdoti. <sup>45 </sup> Abiterò in mezzo ai figli d'Israele e sarò il
        loro Dio. <sup>46 </sup> Essi conosceranno che io sono il SIGNORE, il
        loro Dio; li ho fatti uscire dal paese d'Egitto per abitare in mezzo a
        loro. Io sono il SIGNORE, il loro Dio.
    </p>

    <h3 class="h3">L'altare dei profumi</h3>

    <p class="p">
        <span class="color_of_chapter">30 </span><sup>1 </sup> «Farai pure un altare per bruciarvi sopra il profumo; lo
        farai di legno d'acacia. <sup>2 </sup> La sua lunghezza sarà di un
        cubito; la sua larghezza, di un cubito; sarà quadrato e avrà un'altezza di
        due cubiti; i suoi corni saranno tutti d'un pezzo con esso. <sup>3 </sup>
        Rivestirai d'oro puro il disopra, i suoi lati tutt'intorno, i suoi corni;
        gli farai una ghirlanda d'oro intorno. <sup>4 </sup> Gli farai due
        anelli d'oro sotto la ghirlanda, ai suoi due lati; li metterai ai suoi due
        lati, per passarvi le stanghe che serviranno a portarlo. <sup>5 </sup>
        Farai le stanghe di legno d'acacia e le rivestirai d'oro. <sup>6 </sup>
        Collocherai l'altare davanti al velo che è davanti all'arca della
        testimonianza, di fronte al propiziatorio che è sopra la Testimonianza,
        dove io mi incontrerò con te. <sup>7 </sup> Aaronne vi brucerà sopra
        dell'incenso aromatico; lo brucerà ogni mattina, quando riordinerà le
        lampade. <sup>8 </sup> Quando Aaronne accenderà le lampade
        sull'imbrunire, lo farà bruciare; sarà il profumo quotidiano davanti al
        SIGNORE, di generazione in generazione. <sup>9 </sup> Non offrirete su
        di esso incenso profano, né olocausto, né oblazione e non vi farete
        libazioni. <sup>10 </sup> Una volta all'anno Aaronne farà l'espiazione
        sui corni di esso; con il sangue del sacrificio di espiazione per il
        peccato vi farà sopra l'espiazione una volta all'anno, di generazione in
        generazione. Sarà cosa santissima, sacra al SIGNORE».
    </p>

    <h3 class="h3">Il riscatto delle persone</h3>

    <p class="p">
        <sup>11 </sup> Il SIGNORE parlò ancora a Mosè e disse: <sup>12 </sup>
        «Quando farai il conto dei figli d'Israele, facendo il censimento, ognuno
        di essi darà al SIGNORE il riscatto della propria vita, quando saranno
        contati; perché non siano colpiti da qualche piaga, quando ne farai il
        censimento. <sup>13 </sup> Daranno questo: chiunque sarà compreso nel
        censimento darà mezzo siclo, secondo il siclo del santuario, che è di
        venti ghere: mezzo siclo sarà l'offerta da fare al SIGNORE. <sup>14 </sup>
        Ogni persona che sarà compresa nel censimento, dai venti anni in su, darà
        quest'offerta al SIGNORE. <sup>15 </sup> Il ricco non darà di più, né il
        povero darà meno di mezzo siclo, quando si darà l'offerta al SIGNORE per
        il riscatto delle vostre vite. <sup>16 </sup> Prenderai dunque dai figli
        d'Israele questo denaro del riscatto e lo adopererai per il servizio della
        tenda di convegno: sarà per i figli d'Israele un memoriale davanti al
        SIGNORE per fare il riscatto delle vostre vite».
    </p>

    <h3 class="h3">La conca di bronzo</h3>

    <p class="p">
        <sup>17 </sup> Il SIGNORE parlò ancora a Mosè, dicendo: <sup>18 </sup>
        «Farai pure una conca di bronzo, con la sua base di bronzo, per le
        abluzioni; la porrai tra la tenda di convegno e l'altare, e la riempirai
        d'acqua. <sup>19 </sup> Aaronne e i suoi figli vi si laveranno le mani e
        i piedi. <sup>20 </sup> Quando entreranno nella tenda di convegno, si
        laveranno con acqua, perché non muoiano. Anche quando si avvicineranno
        all'altare per fare il servizio, per far fumare un'offerta fatta al
        SIGNORE mediante il fuoco, <sup>21 </sup> si laveranno le mani e i
        piedi; così non moriranno. Questa sarà una norma perenne per loro, per
        Aaronne e per la sua discendenza, di generazione in generazione».
    </p>

    <h3 class="h3">L'olio santo e il profumo</h3>

    <p class="p">
        <sup>22 </sup> Il SIGNORE parlò ancora a Mosè, dicendo: <sup>23 </sup>
        «Prenditi anche i migliori aromi: di mirra vergine, cinquecento sicli; di
        cinnamomo aromatico, la metà, cioè duecentocinquanta sicli; di canna
        aromatica, pure duecentocinquanta; <sup>24 </sup> di cassia,
        cinquecento, secondo il siclo del santuario, e un hin di olio d'oliva. <sup>
            25
        </sup> Ne farai un olio per l'unzione sacra, un profumo composto secondo
        l'arte del profumiere; sarà l'olio per l'unzione sacra. <sup>26 </sup>
        Con esso ungerai la tenda di convegno, l'arca della testimonianza, <sup>
            27
        </sup> la tavola e tutti i suoi utensili, il candelabro e i suoi
        utensili, l'altare dei profumi, <sup>28 </sup> l'altare degli olocausti
        e tutti i suoi utensili, la conca e la sua base. <sup>29 </sup>
        Consacrerai così queste cose, ed esse saranno santissime: tutto quello che
        le toccherà sarà santo. <sup>30 </sup> Ungerai Aaronne e i suoi figli,
        li consacrerai perché mi servano come sacerdoti. <sup>31 </sup> Parlerai
        ai figli d'Israele, dicendo: "Questo sarà il mio olio di consacrazione per
        tutte le generazioni future. <sup>32 </sup> Nessuno dovrà adoperarlo per
        il suo corpo. Non ne farete neppure un altro uguale, della stessa
        composizione: esso è cosa santa e sarà per voi cosa santa. <sup>33 </sup>
        Chiunque ne produrrà uno uguale, o chiunque ne metterà sopra un estraneo,
        sarà eliminato dal suo popolo"».<br>
        <sup>34 </sup> Il SIGNORE disse ancora a Mosè: «Prenditi degli aromi,
        della resina, della conchiglia profumata, del galbano, degli aromi con
        incenso puro, in dosi uguali; <sup>35 </sup> ne farai un profumo
        composto secondo l'arte del profumiere, salato, puro, santo; <sup>36 </sup>
        ne ridurrai una parte in minutissima polvere e ne porrai davanti alla
        testimonianza nella tenda di convegno, dove io mi incontrerò con te: esso
        sarà per voi cosa santissima. <sup>37 </sup> Del profumo che farai, non
        ne farete altro della stessa composizione per uso vostro; sarà per te cosa
        santa, consacrata al SIGNORE. <sup>38 </sup> Chiunque ne farà di uguale
        per odorarlo, sarà eliminato dal suo popolo».
    </p>

    <h3 class="h3">Gli artefici incaricati di fare gli oggetti per il culto</h3>

    <p class="p">
        <span class="color_of_chapter">31 </span><sup>1 </sup> Il SIGNORE parlò ancora a Mosè, dicendo: <sup>2 </sup>
        «Vedi, io ho chiamato per nome Besaleel, figlio di Uri, figlio di Cur,
        della tribù di Giuda; <sup>3 </sup> l'ho riempito dello Spirito di Dio,
        per dargli sapienza, intelligenza e conoscenza per ogni sorta di lavori, <sup>
            4
        </sup> per concepire opere d'arte, per lavorare l'oro, l'argento e il
        bronzo, <sup>5 </sup> per incidere pietre da incastonare, per scolpire
        il legno, per eseguire ogni sorta di lavori. <sup>6 </sup> Ed ecco, gli
        ho dato per aiutante Ooliab, figlio di Aisamac, della tribù di Dan; ho
        messo sapienza nella mente di tutti gli uomini abili, perché possano fare
        tutto quello che ti ho ordinato: <sup>7 </sup> la tenda di convegno,
        l'arca per la testimonianza, il propiziatorio che dovrà esservi sopra,
        tutti gli arredi della tenda; <sup>8 </sup> la tavola e i suoi utensili,
        il candelabro d'oro puro e tutti i suoi utensili, l'altare dell'incenso, <sup>
            9
        </sup> l'altare degli olocausti e tutti i suoi utensili, la conca e la sua
        base, <sup>10 </sup> i paramenti per le cerimonie, i paramenti sacri per
        il sacerdote Aaronne e i paramenti dei suoi figli per esercitare il
        sacerdozio, <sup>11 </sup> l'olio dell'unzione e l'incenso aromatico per
        il luogo santo. Faranno tutto conformemente a quello che ho ordinato».
    </p>

    <h3 class="h3">Legge del sabato; le tavole della legge</h3>

    <p class="p">
        <sup>12 </sup> Il SIGNORE parlò ancora a Mosè e disse: <sup>13 </sup>
        «Quanto a te, parla ai figli d'Israele e di' loro: "Badate bene di
        osservare i miei sabati, perché il sabato è un segno tra me e voi per
        tutte le vostre generazioni, affinché conosciate che io sono il SIGNORE
        che vi santifica. <sup>14 </sup> Osserverete dunque il sabato perché è
        un giorno santo per voi. Chiunque lo profanerà sarà messo a morte.
        Chiunque farà in esso qualche lavoro sarà eliminato dal suo popolo. <sup>
            15
        </sup> Si lavorerà sei giorni; ma il settimo giorno è un sabato di
        solenne riposo, sacro al SIGNORE; chiunque farà qualche lavoro nel giorno
        del sabato dovrà essere messo a morte. <sup>16 </sup> I figli d'Israele
        quindi dovranno osservare il sabato, lo celebreranno di generazione in
        generazione, come un patto perenne. <sup>17 </sup> Esso è un segno
        perenne tra me e i figli d'Israele; poiché in sei giorni il SIGNORE fece i
        cieli e la terra, e il settimo giorno cessò di lavorare e si riposò"».<br>
        <sup>18 </sup> Quando il SIGNORE ebbe finito di parlare con Mosè sul
        monte Sinai, gli diede le due tavole della testimonianza, tavole di
        pietra, scritte con il dito di Dio.
    </p>

    <h3 class="h3">Il vitello d'oro</h3>

    <p class="p">
        <span class="color_of_chapter">32 </span><sup>1 </sup> Il popolo vide che Mosè tardava a scendere dal monte;
        allora si radunò intorno ad Aaronne e gli disse: «Facci un dio che vada
        davanti a noi; poiché quel Mosè, l'uomo che ci ha fatti uscire dal paese
        d'Egitto, non sappiamo che fine abbia fatto». <sup>2 </sup> E Aaronne
        rispose loro: «Staccate gli anelli d'oro che sono agli orecchi delle
        vostre mogli, dei vostri figli e delle vostre figlie, e portatemeli». <sup>
            3
        </sup> E tutto il popolo si staccò dagli orecchi gli anelli d'oro e li
        portò ad Aaronne. <sup>4 </sup> Egli li prese dalle loro mani e, dopo
        aver cesellato lo stampo, ne fece un vitello di metallo fuso. E quelli
        dissero: «O Israele, questo è il tuo dio che ti ha fatto uscire dal paese
        d'Egitto!» <sup>5 </sup> Quando Aaronne vide questo, costruì un altare
        davanti al vitello ed esclamò: «Domani sarà festa in onore del SIGNORE!» <sup>
            6
        </sup> L'indomani, si alzarono di buon'ora, offrirono olocausti e
        portarono dei sacrifici di ringraziamento; il popolo sedette per mangiare
        e bere, poi si alzò per divertirsi.<br>
        <sup>7 </sup> Il SIGNORE disse a Mosè: «Va', scendi; perché il tuo popolo
        che hai fatto uscire dal paese d'Egitto, si è corrotto; <sup>8 </sup> si
        sono presto sviati dalla strada che io avevo loro ordinato di seguire; si
        son fatti un vitello di metallo fuso, l'hanno adorato, gli hanno offerto
        sacrifici e hanno detto: "O Israele, questo è il tuo dio che ti ha fatto
        uscire dal paese d'Egitto"». <sup>9 </sup> Il SIGNORE disse ancora a
        Mosè: «Ho considerato bene questo popolo; ecco, è un popolo dal collo
        duro. <sup>10 </sup> Dunque, lascia che la mia ira s'infiammi contro di
        loro e che io li consumi, ma di te io farò una grande nazione».<br>
        <sup>11 </sup> Allora Mosè supplicò il SIGNORE, il suo Dio, e
        disse: «Perché, o SIGNORE, la tua ira s'infiammerebbe contro il tuo popolo
        che hai fatto uscire dal paese d'Egitto con grande potenza e con mano
        forte? <sup>12 </sup> Perché gli Egiziani direbbero: "Egli li ha fatti
        uscire per far loro del male, per ucciderli tra le montagne e per
        sterminarli dalla faccia della terra!"? Calma l'ardore della tua ira e
        pèntiti del male di cui minacci il tuo popolo. <sup>13 </sup> Ricòrdati
        di Abraamo, d'Isacco e d'Israele, tuoi servi, ai quali giurasti per te
        stesso, dicendo loro: "Io moltiplicherò la vostra discendenza come le
        stelle del cielo; darò alla vostra discendenza tutto questo paese di cui
        vi ho parlato ed essa lo possederà per sempre"».<br>
        <sup>14 </sup> E il SIGNORE si pentì del male che aveva detto di fare al
        suo popolo.<br>
        <sup>15 </sup> Allora Mosè si voltò e scese dal monte con le due tavole
        della testimonianza nelle mani: tavole scritte da una parte e dall'altra.
        <sup>16 </sup> Le tavole erano opera di Dio e la scrittura era scrittura
        di Dio incisa sulle tavole. <sup>17 </sup> Or Giosuè, udendo il clamore
        del popolo che gridava, disse a Mosè: «Si ode un fragore di battaglia
        nell'accampamento». <sup>18 </sup> Mosè rispose: «Questo non è grido di
        vittoria, né grido di vinti; il clamore che io odo è di gente che canta».
        <sup>19 </sup> Quando fu vicino all'accampamento, vide il vitello e le
        danze; e l'ira di Mosè s'infiammò ed egli gettò dalle mani le tavole e le
        spezzò ai piedi del monte. <sup>20 </sup> Poi prese il vitello che
        quelli avevano fatto, lo bruciò col fuoco, lo ridusse in polvere, sparse
        la polvere sull'acqua e la fece bere ai figli d'Israele.<br>
        <sup>21 </sup> Mosè disse ad Aaronne: «Che ti ha fatto questo popolo, che
        gli hai attirato addosso un così grande peccato?» <sup>22 </sup> Aaronne
        rispose: «L'ira del mio signore non s'infiammi; tu conosci questo popolo e
        sai che è incline al male. <sup>23 </sup> Essi mi hanno detto: "Facci un
        dio che vada davanti a noi; poiché quel Mosè, l'uomo che ci ha fatti
        uscire dal paese d'Egitto, non sappiamo che fine abbia fatto". <sup>24 </sup>
        Io ho detto loro: "Chi ha dell'oro se lo levi di dosso!" Essi me l'hanno
        dato; io l'ho buttato nel fuoco e ne è venuto fuori questo vitello».<br>
        <sup>25 </sup> Quando Mosè vide che il popolo era senza freno e che
        Aaronne lo aveva lasciato sfrenarsi esponendolo all'obbrobrio dei suoi
        nemici, <sup>26 </sup> si fermò all'ingresso dell'accampamento, e disse:
        «Chiunque è per il SIGNORE, venga a me!» E tutti i figli di Levi si
        radunarono presso di lui. <sup>27 </sup> Ed egli disse loro: «Così dice
        il SIGNORE, il Dio d'Israele: "Ognuno di voi si metta la spada al fianco;
        percorrete l'accampamento da una porta all'altra di esso, e ciascuno
        uccida il fratello, ciascuno l'amico, ciascuno il vicino!"» <sup>28 </sup>
        I figli di Levi eseguirono l'ordine di Mosè, e in quel giorno caddero
        circa tremila uomini. <sup>29 </sup> Poi Mosè disse: «Consacratevi oggi
        al SIGNORE, ciascuno a prezzo del proprio figlio e del proprio fratello, e
        il SIGNORE vi conceda oggi una benedizione».<br>
        <sup>30 </sup> L'indomani Mosè disse al popolo: «Voi avete commesso un
        grande peccato; ma ora io salirò dal SIGNORE; forse otterrò che il vostro
        peccato vi sia perdonato». <sup>31 </sup> Mosè dunque tornò al SIGNORE e
        disse: «Ahimè, questo popolo ha commesso un grande peccato e si è fatto un
        dio d'oro; <sup>32 </sup> nondimeno, perdona ora il loro peccato! Se no,
        ti prego, cancellami dal tuo libro che hai scritto!» <sup>33 </sup> Il
        SIGNORE rispose a Mosè: «Colui che ha peccato contro di me, quello
        cancellerò dal mio libro! <sup>34 </sup> Ora va', conduci il popolo dove
        ti ho detto. Ecco, il mio angelo andrà davanti a te; ma nel giorno che
        verrò a punire, io li punirò del loro peccato».<br>
        <sup>35 </sup> E il SIGNORE colpì il popolo, perché esso era l'autore del
        vitello che Aaronne aveva fatto.
    </p>

    <h3 class="h3">Il perdono di Dio</h3>

    <p class="p">
        <span class="color_of_chapter">33 </span><sup>1 </sup> Il SIGNORE disse a Mosè: «Va', sali di qui, tu con il
        popolo che hai fatto uscire dal paese d'Egitto, verso il paese che promisi
        con giuramento ad Abraamo, a Isacco e a Giacobbe, dicendo: "Io lo darò
        alla tua discendenza". <sup>2 </sup> Io manderò un angelo davanti a te e
        scaccerò i Cananei, gli Amorei, gli Ittiti, i Ferezei, gli Ivvei e i
        Gebusei. <sup>3 </sup> Egli vi condurrà in un paese dove scorre il latte
        e il miele; ma io non salirò in mezzo a te, perché sei un popolo dal collo
        duro, e potrei anche sterminarti lungo il cammino».<br>
        <sup>4 </sup> Quando il popolo udì queste dure parole, fece cordoglio e
        nessuno mise i propri ornamenti. <sup>5 </sup> Infatti il SIGNORE aveva
        detto a Mosè: «Di' ai figli d'Israele: "Voi siete un popolo dal collo
        duro; se io salissi per un momento solo in mezzo a te, ti consumerei! Ora,
        dunque, togliti i tuoi ornamenti e vedrò come io ti debba trattare"». <sup>
            6
        </sup> E i figli d'Israele si spogliarono dei loro ornamenti, dalla
        partenza dal monte Oreb in poi.
    </p>

    <h3 class="h3">La tenda di convegno fuori dell'accampamento</h3>

    <p class="p">
        <sup>7 </sup> Mosè prese la tenda, e la piantò per sé fuori
        dell'accampamento, a una certa distanza dall'accampamento, e la chiamò
        tenda di convegno; e chiunque cercava il SIGNORE, usciva verso la tenda di
        convegno, che era fuori dell'accampamento. <sup>8 </sup> Quando Mosè
        usciva per recarsi alla tenda, tutto il popolo si alzava e ognuno se ne
        stava in piedi all'ingresso della propria tenda e seguiva con lo sguardo
        Mosè, finché egli era entrato nella tenda. <sup>9 </sup> Appena Mosè
        entrava nella tenda, la colonna di nuvola scendeva, si fermava
        all'ingresso della tenda, e il SIGNORE parlava con Mosè. <sup>10 </sup>
        Tutto il popolo vedeva la colonna di nuvola ferma all'ingresso della
        tenda; tutto il popolo si alzava e ciascuno adorava all'ingresso della
        propria tenda. <sup>11 </sup> Or il SIGNORE parlava con Mosè faccia a
        faccia, come un uomo parla col proprio amico; poi Mosè tornava
        all'accampamento; ma Giosuè, figlio di Nun, suo giovane aiutante, non si
        allontanava dalla tenda.
    </p>

    <h3 class="h3">Mosè vede la gloria del Signore</h3>

    <p class="p">
        <sup>12 </sup> Mosè disse al SIGNORE: «Vedi, tu mi dici: "Fa' salire
        questo popolo!" Però non mi fai conoscere chi manderai con me. Eppure hai
        detto: "Io ti conosco personalmente e anche hai trovato grazia agli occhi
        miei". <sup>13 </sup> Or dunque, se ho trovato grazia agli occhi tuoi,
        ti prego, fammi conoscere le tue vie, affinché io ti conosca e possa
        trovare grazia agli occhi tuoi. Considera che questa nazione è popolo
        tuo». <sup>14 </sup> Il SIGNORE rispose: «La mia presenza andrà con te e
        io ti darò riposo». <sup>15 </sup> Mosè gli disse: «Se la tua presenza
        non viene con me, non farci partire di qui. <sup>16 </sup> Poiché, come
        si farà ora a conoscere che io e il tuo popolo abbiamo trovato grazia agli
        occhi tuoi, se tu non vieni con noi? Questo fatto distinguerà me e il tuo
        popolo da tutti i popoli che sono sulla faccia della terra». <sup>17 </sup>
        Il SIGNORE disse a Mosè: «Farò anche questo che tu chiedi, perché tu hai
        trovato grazia agli occhi miei, e ti conosco personalmente». <sup>18 </sup>
        Mosè disse: «Ti prego, fammi vedere la tua gloria!» <sup>19 </sup> Il
        SIGNORE gli rispose: «Io farò passare davanti a te tutta la mia bontà,
        proclamerò il nome del SIGNORE davanti a te; farò grazia a chi vorrò fare
        grazia e avrò pietà di chi vorrò avere pietà». <sup>20 </sup> Disse
        ancora: «Tu non puoi vedere il mio volto, perché l'uomo non può vedermi e
        vivere». <sup>21 </sup> E il SIGNORE disse: «Ecco qui un luogo vicino a
        me; tu starai su quel masso; <sup>22 </sup> mentre passerà la mia
        gloria, io ti metterò in una buca del masso, e ti coprirò con la mia mano
        finché io sia passato; <sup>23 </sup> poi ritirerò la mano e mi vedrai
        da dietro; ma il mio volto non si può vedere».
    </p>

    <h3 class="h3">Dio rinnova il patto con Israele</h3>

    <p class="p">
        <span class="color_of_chapter">34 </span><sup>1 </sup> Il SIGNORE disse a Mosè: «Taglia due tavole di pietra come
        le prime; e io scriverò sulle tavole le parole che erano sulle prime due
        tavole che hai spezzato. <sup>2 </sup> Sii pronto domani mattina, e
        sali, al mattino, sul monte Sinai e presèntati a me sulla vetta del monte.
        <sup>3 </sup> Nessuno salga con te, e non si veda alcuno su tutto il
        monte; greggi e armenti non pascolino nei pressi di questo monte». <sup>
            4
        </sup> Mosè, dunque, tagliò due tavole di pietra come le prime; si alzò la
        mattina di buon'ora, salì sul monte Sinai come il SIGNORE gli aveva
        comandato, e prese in mano le due tavole di pietra.<br>
        <sup>5 </sup> Il SIGNORE discese nella nuvola, si fermò con lui e
        proclamò il nome del SIGNORE. <sup>6 </sup> Il SIGNORE passò davanti a
        lui, e gridò: «Il SIGNORE! il SIGNORE! il Dio misericordioso e pietoso,
        lento all'ira, ricco in bontà e fedeltà, <sup>7 </sup> che conserva la
        sua bontà fino alla millesima generazione, che perdona l'iniquità, la
        trasgressione e il peccato, ma non terrà il colpevole per innocente; che
        punisce l'iniquità dei padri sopra i figli e sopra i figli dei figli, fino
        alla terza e alla quarta generazione!»<br>
        <sup>8 </sup> Mosè subito s'inchinò fino a terra e adorò. <sup>9 </sup>
        Poi disse: «Ti prego, Signore, se ho trovato grazia agli occhi tuoi, venga
        il Signore in mezzo a noi, perché questo è un popolo dal collo duro;
        perdona la nostra iniquità, il nostro peccato e prendici come tua
        eredità».<br>
        <sup>10 </sup> Il SIGNORE rispose: «Ecco, io faccio un patto: farò
        davanti a tutto il tuo popolo meraviglie, quali non sono mai state fatte
        su tutta la terra né in alcuna nazione; tutto il popolo in mezzo al quale
        ti trovi vedrà l'opera del SIGNORE, perché tremendo è quello che io sto
        per fare per mezzo di te. <sup>11 </sup> Osserva quello che oggi ti
        comando: ecco, io scaccerò davanti a te gli Amorei, i Cananei, gli Ittiti,
        i Ferezei, gli Ivvei e i Gebusei. <sup>12 </sup> Guàrdati dal fare
        alleanza con gli abitanti del paese nel quale stai per andare, perché non
        diventino, in mezzo a te, una trappola; <sup>13 </sup> ma demolite i
        loro altari, frantumate le loro colonne, abbattete i loro idoli; <sup>
            14
        </sup> tu non adorerai altro dio, perché il SIGNORE, che si chiama il
        Geloso, è un Dio geloso. <sup>15 </sup> Guàrdati dal fare alleanza con
        gli abitanti del paese, altrimenti, quando quelli si prostituiranno ai
        loro dèi e offriranno sacrifici ai loro dèi, potrà avvenire che essi
        t'invitino e tu mangi dei loro sacrifici, <sup>16 </sup> prenda delle
        loro figlie per i tuoi figli, e le loro figlie si prostituiscano ai loro
        dèi e inducano i tuoi figli a prostituirsi ai loro dèi.<br>
        <sup>17 </sup> Non ti farai dèi di metallo fuso.<br>
        <sup>18 </sup> «Osserverai la festa degli Azzimi. Per sette giorni, al
        tempo fissato del mese di Abib, mangerai pane azzimo, come ti ho ordinato;
        poiché nel mese di Abib tu sei uscito dall'Egitto.<br>
        <sup>19 </sup> Ogni primogenito è mio; mio è ogni primo parto maschio di
        tutto il tuo bestiame: del bestiame grosso e minuto. <sup>20 </sup> Ma
        riscatterai con un agnello il primo nato dell'asino; e, se non lo vorrai
        riscattare, gli romperai il collo. Riscatterai ogni primogenito dei tuoi
        figli. Nessuno comparirà davanti a me a mani vuote.<br>
        <sup>21 </sup> Lavorerai sei giorni; ma il settimo giorno ti
        riposerai: ti riposerai anche al tempo dell'aratura e della mietitura.<br>
        <sup>22 </sup> Celebrerai la festa delle Settimane, cioè delle primizie
        della mietitura del frumento, e la festa della Raccolta alla fine
        dell'anno.<br>
        <sup>23 </sup> Tre volte all'anno ogni vostro maschio comparirà alla
        presenza del Signore DIO, che è il Dio d'Israele. <sup>24 </sup> Io
        scaccerò davanti a te delle nazioni e allargherò i tuoi confini; nessuno
        oserà appropriarsi del tuo paese, quando salirai, tre volte all'anno, per
        comparire alla presenza del SIGNORE, che è il tuo Dio.<br>
        <sup>25 </sup> Non offrirai con pane lievitato il sangue della vittima
        immolata a me, e il sacrificio della festa di Pasqua non sarà conservato
        fino al mattino.<br>
        <sup>26 </sup> Porterai alla casa del SIGNORE, il tuo Dio, le primizie
        dei primi frutti della tua terra. Non cuocerai il capretto nel latte di
        sua madre».<br>
        <sup>27 </sup> Poi il SIGNORE disse a Mosè: «Scrivi queste parole; perché
        sul fondamento di queste parole io ho fatto un patto con te e con
        Israele».<br>
        <sup>28 </sup> E Mosè rimase lì con il SIGNORE quaranta giorni e quaranta
        notti; non mangiò pane e non bevve acqua. E il SIGNORE scrisse sulle
        tavole le parole del patto, i dieci comandamenti.
    </p>

    <h3 class="h3">Le nuove tavole della legge</h3>

    <p class="p">
        <sup>29 </sup> Poi Mosè scese dal monte Sinai. Egli aveva in mano le due
        tavole della testimonianza quando scese dal monte. Mosè non sapeva che la
        pelle del suo viso era diventata tutta raggiante mentre egli parlava con
        il SIGNORE. <sup>30 </sup> Aaronne e tutti i figli d'Israele guardarono
        Mosè, e videro che la pelle del suo viso era tutta raggiante. Perciò
        ebbero paura di avvicinarsi a lui. <sup>31 </sup> Ma Mosè li chiamò, e
        Aaronne e tutti i capi della comunità tornarono a lui, e Mosè parlò loro.
        <sup>32 </sup> Dopo questo, tutti i figli d'Israele si avvicinarono, ed
        egli impose loro tutto quello che il SIGNORE gli aveva detto sul monte
        Sinai. <sup>33 </sup> Quando Mosè ebbe finito di parlare con loro, si
        mise un velo sulla faccia. <sup>34 </sup> Ma quando Mosè entrava alla
        presenza del SIGNORE per parlare con lui, si toglieva il velo, finché non
        tornava fuori; poi tornava fuori e diceva ai figli d'Israele quello che
        gli era stato comandato. <sup>35 </sup> I figli d'Israele, guardando la
        faccia di Mosè, vedevano la sua pelle tutta raggiante; Mosè si rimetteva
        il velo sulla faccia, finché non entrava a parlare con il SIGNORE.
    </p>

    <h3 class="h3">La legge del sabato</h3>

    <p class="p">
        <span class="color_of_chapter">35 </span><sup>1 </sup> Mosè convocò tutta la comunità dei figli d'Israele e disse
        loro: «Queste sono le cose che il SIGNORE ha ordinato di fare. <sup>2 </sup>
        Sei giorni si dovrà lavorare, ma il settimo giorno sarà per voi un giorno
        santo, un sabato di solenne riposo, consacrato al SIGNORE. Chiunque farà
        qualche lavoro in esso sarà messo a morte. <sup>3 </sup> Non accenderete
        il fuoco in nessuna delle vostre abitazioni il giorno del sabato».
    </p>

    <h3 class="h3">Le offerte per la costruzione del tabernacolo</h3>

    <p class="p">
        <sup>4 </sup> Poi Mosè parlò a tutta la comunità dei figli d'Israele, e
        disse: «Questo è ciò che il SIGNORE ha ordinato: <sup>5 </sup>
        "Prelevate da quello che avete un'offerta al SIGNORE; chiunque è di cuore
        volenteroso farà un'offerta al SIGNORE: oro, argento, bronzo; <sup>6 </sup>
        stoffe di color violaceo, porporino, scarlatto, lino fino, pelo di capra,
        <sup>7 </sup> pelli di montone tinte in rosso, pelli di delfino, legno di
        acacia, <sup>8 </sup> olio per il candelabro, aromi per l'olio
        dell'unzione e per l'incenso aromatico, <sup>9 </sup> pietre di ònice,
        pietre da incastonare per l'efod e per il pettorale. <sup>10 </sup>
        Chiunque è abile in mezzo a voi venga ed esegua tutto quello che il
        SIGNORE ha ordinato: <sup>11 </sup> il tabernacolo, la sua tenda e la
        sua copertura, i suoi fermagli, le sue assi, le sue traverse, le sue
        colonne e le sue basi; <sup>12 </sup> l'arca, le sue stanghe, il
        propiziatorio e il velo da stendere davanti all'arca; <sup>13 </sup> la
        tavola e le sue stanghe, tutti i suoi utensili e il pane della
        presentazione; <sup>14 </sup> il candelabro per la luce e i suoi
        utensili, le sue lampade e l'olio per il candelabro; <sup>15 </sup>
        l'altare dei profumi e le sue stanghe, l'olio dell'unzione e l'incenso
        aromatico, la portiera dell'ingresso per l'entrata del tabernacolo; <sup>
            16
        </sup> l'altare degli olocausti con la sua gratella di bronzo, le sue
        stanghe e tutti i suoi utensili, la conca e la sua base; <sup>17 </sup>
        le cortine del cortile, le sue colonne, le loro basi e la portiera
        all'ingresso del cortile; <sup>18 </sup> i pioli del tabernacolo, i
        pioli del cortile e le loro funi; <sup>19 </sup> i paramenti delle
        cerimonie per fare il servizio nel luogo santo, i paramenti sacri per il
        sacerdote Aaronne, e i paramenti dei suoi figli per esercitare il
        sacerdozio"».<br>
        <sup>20 </sup> Allora tutta l'assemblea dei figli d'Israele si ritirò
        dalla presenza di Mosè.<br>
        <sup>21 </sup> Tutti quelli che il proprio cuore spingeva e tutti quelli
        che il proprio spirito rendeva volenterosi vennero a portare l'offerta al
        SIGNORE per l'opera della tenda di convegno, per tutto il suo servizio e
        per i paramenti sacri. <sup>22 </sup> Vennero uomini e donne; quanti
        erano di cuore volenteroso portarono fermagli, orecchini, anelli da
        sigillare e braccialetti, ogni sorta di gioielli d'oro; ognuno portò
        qualche offerta d'oro al SIGNORE. <sup>23 </sup> Chiunque aveva delle
        stoffe tinte di violaceo, porporino, scarlatto, o lino fino, o pelo di
        capra, o pelli di montone tinte in rosso, o pelli di delfino, portò ogni
        cosa. <sup>24 </sup> Chiunque presentava un'offerta d'argento e di
        bronzo, la portò come offerta consacrata al SIGNORE; chiunque aveva del
        legno di acacia, lo portò per ogni lavoro destinato al servizio. <sup>
            25
        </sup> Tutte le donne abili filarono con le proprie mani e portarono i
        loro filati di color violaceo, porporino, scarlatto, e del lino fino. <sup>
            26
        </sup> Tutte le donne il cui cuore spinse a usare la loro abilità,
        filarono del pelo di capra. <sup>27 </sup> I capi del popolo portarono
        pietre di ònice e pietre da incastonare per l'efod e per il pettorale, <sup>
            28
        </sup> aromi e olio per il candelabro, per l'olio dell'unzione e per
        l'incenso aromatico. <sup>29 </sup> Tutti i figli d'Israele, uomini e
        donne, il cui cuore mosse a portare volenterosamente il necessario per
        tutta l'opera che il SIGNORE aveva ordinata per mezzo di Mosè, portarono
        al SIGNORE delle offerte volontarie.
    </p>

    <h3 class="h3">Esecuzione dei lavori</h3>

    <p class="p">
        <sup>30 </sup> Mosè disse ai figli d'Israele: «Vedete, il SIGNORE ha
        chiamato per nome Besaleel, figlio di Uri, figlio di Cur, della tribù di
        Giuda; <sup>31 </sup> lo ha riempito dello Spirito di Dio, per dargli
        sapienza, intelligenza e conoscenza per ogni sorta di lavori, <sup>32 </sup>
        per concepire opere d'arte, per lavorare l'oro, l'argento e il bronzo, <sup>
            33
        </sup> per incidere pietre da incastonare, per scolpire il legno, per
        eseguire ogni sorta di lavori. <sup>34 </sup> E gli ha comunicato il
        dono d'insegnare: a lui e a Ooliab, figlio di Aisamac, della tribù di Dan.
        <sup>35 </sup> Li ha riempiti d'intelligenza per eseguire ogni sorta di
        lavori d'artigiano e di disegnatore, di ricamatore e di tessitore in
        colori svariati: violaceo, porporino, scarlatto, e di lino fino, per
        eseguire qualunque lavoro e per concepire lavori d'arte.
    </p>
    <p class="p">
        <span class="color_of_chapter">36 </span><sup>1 </sup> «Besaleel e Ooliab e tutti gli uomini abili, nei quali il
        SIGNORE ha messo sapienza e intelligenza per saper eseguire tutti i lavori
        per il servizio del santuario, faranno ogni cosa secondo quanto il SIGNORE
        ha ordinato». <sup>2 </sup> Mosè chiamò dunque Besaleel e Ooliab e tutti
        gli uomini abili nei quali il SIGNORE aveva messo intelligenza, tutti
        quelli il cui cuore spingeva ad applicarsi al lavoro per eseguirlo; <sup>
            3
        </sup> essi presero davanti a Mosè tutte le offerte portate dai figli
        d'Israele per i lavori destinati al servizio del santuario, per eseguirli.
        Ma ogni mattina i figli d'Israele continuavano a portare a Mosè delle
        offerte volontarie. <sup>4 </sup> Allora tutti gli uomini abili che
        erano occupati in tutti i lavori del santuario, lasciato ognuno il lavoro
        che faceva, vennero a dire a Mosè: <sup>5 </sup> «Il popolo porta molto
        più di quello che occorre per eseguire i lavori che il SIGNORE ha
        comandato di fare». <sup>6 </sup> Allora Mosè diede quest'ordine, che fu
        bandito per l'accampamento: «Né uomo né donna faccia più alcuna opera come
        offerta per il santuario». Così si impedì al popolo di portare altro; <sup>
            7
        </sup> poiché la roba già pronta bastava a fare tutto il lavoro, e ve
        n'era di avanzo.
    </p>

    <h3 class="h3">I teli</h3>

    <p class="p">
        <sup>8 </sup> Tutti gli uomini abili, tra quelli che eseguivano il
        lavoro, fecero dunque il tabernacolo di dieci teli, di lino fino ritorto,
        di filo color violaceo, porporino e scarlatto, con dei cherubini
        artisticamente lavorati. <sup>9 </sup> La lunghezza di un telo era di
        ventotto cubiti; e la larghezza, di quattro cubiti; tutti i teli erano
        della stessa misura. <sup>10 </sup> Cinque teli furono uniti insieme, e
        gli altri cinque furono pure uniti insieme. <sup>11 </sup> Si misero dei
        lacci di color violaceo all'orlo del telo che era all'estremità della
        prima serie di teli; lo stesso si fece all'orlo del telo che era
        all'estremità della seconda serie. <sup>12 </sup> Si misero cinquanta
        lacci al primo telo, e cinquanta lacci all'orlo del telo che era
        all'estremità della seconda serie: i lacci corrispondevano l'uno
        all'altro. <sup>13 </sup> Si fecero pure cinquanta fermagli d'oro e si
        unirono i teli l'uno all'altro mediante i fermagli; così il tabernacolo
        formò un tutto unico.<br>
        <sup>14 </sup> Si fecero inoltre dei teli di pelo di capra, per servire
        da tenda per coprire il tabernacolo: di questi teli se ne fecero undici. <sup>
            15
        </sup> La lunghezza di ogni telo era di trenta cubiti; la larghezza, di
        quattro cubiti; gli undici teli avevano la stessa misura. <sup>16 </sup>
        Si unirono insieme, da una parte, cinque teli, e si unirono insieme,
        dall'altra parte, gli altri sei. <sup>17 </sup> Si misero cinquanta
        lacci all'orlo del telo che era all'estremità della prima serie di teli, e
        cinquanta lacci all'orlo del telo che era all'estremità della seconda
        serie. <sup>18 </sup> Si fecero cinquanta fermagli di bronzo per unire
        insieme la tenda, in modo che formasse un tutto unico.<br>
        <sup>19 </sup> Si fece pure per la tenda una coperta di pelli di montone
        tinte di rosso e, sopra questa, un'altra di pelli di delfino.
    </p>

    <h3 class="h3">Le assi e le loro basi</h3>

    <p class="p">
        <sup>20 </sup> Poi si fecero per il tabernacolo le assi di legno di
        acacia, messe per diritto. <sup>21 </sup> La lunghezza di un'asse era di
        dieci cubiti, e la larghezza di un'asse, di un cubito e mezzo. <sup>22 </sup>
        Ogni asse aveva due incastri paralleli; così fu fatto per tutte le assi
        del tabernacolo. <sup>23 </sup> Si fecero dunque le assi per il
        tabernacolo: venti assi dal lato meridionale, verso il sud; <sup>24 </sup>
        si fecero quaranta basi d'argento sotto le venti assi: due basi sotto ogni
        asse per i suoi due incastri. <sup>25 </sup> Per il secondo lato del
        tabernacolo, il lato di nord, <sup>26 </sup> si fecero venti assi, con
        le loro quaranta basi d'argento: due basi sotto ogni asse. <sup>27 </sup>
        Per la parte posteriore del tabernacolo, verso occidente, si fecero sei
        assi. <sup>28 </sup> Si fecero pure due assi per gli angoli del
        tabernacolo, dalla parte posteriore. <sup>29 </sup> Queste erano doppie
        dal basso in su, e al tempo stesso formavano un tutto fino in cima, fino
        al primo anello. Così fu fatto per tutte e due le assi che erano ai due
        angoli. <sup>30 </sup> Vi erano dunque otto assi con le loro basi
        d'argento: sedici basi, due basi sotto ogni asse. <sup>31 </sup> Si
        fecero delle traverse di legno d'acacia: cinque per le assi di un lato del
        tabernacolo; <sup>32 </sup> cinque traverse per le assi dell'altro lato
        del tabernacolo e cinque traverse per le assi della parte posteriore del
        tabernacolo, a occidente. <sup>33 </sup> Si fecero la traversa di mezzo,
        in mezzo alle assi, per farla passare da una parte all'altra. <sup>34 </sup>
        Le assi furono rivestite d'oro e furono fatti d'oro gli anelli per i quali
        dovevano passare le traverse, e le traverse furono rivestite d'oro.
    </p>

    <h3 class="h3">I due veli</h3>

    <p class="p">
        <sup>35 </sup> Fu fatto pure il velo, di filo violaceo, porporino,
        scarlatto e di lino fino ritorto con dei cherubini artisticamente
        lavorati; <sup>36 </sup> si fecero per esso quattro colonne di acacia e
        si rivestirono d'oro; i loro ganci erano d'oro; per le colonne, si fusero
        quattro basi d'argento.<br>
        <sup>37 </sup> Si fece anche per l'ingresso della tenda una
        portiera ricamata di filo violaceo, porporino, scarlatto, e di lino fino
        ritorto. <sup>38 </sup> Si fecero le sue cinque colonne con i loro
        ganci; si rivestirono d'oro i loro capitelli e le loro aste; le loro
        cinque basi erano di bronzo.
    </p>

    <h3 class="h3">L'arca del patto</h3>

    <p class="p">
        <span class="color_of_chapter">37 </span><sup>1 </sup> Poi Besaleel fece l'arca di legno d'acacia; la sua
        lunghezza era di due cubiti e mezzo, la sua larghezza era di un cubito e
        mezzo e la sua altezza di un cubito e mezzo. <sup>2 </sup> La rivestì
        d'oro puro di dentro e di fuori, e le fece una ghirlanda d'oro che le
        girava intorno. <sup>3 </sup> Fuse per essa quattro anelli d'oro, che
        mise ai suoi quattro piedi: due anelli da un lato e due anelli dall'altro
        lato. <sup>4 </sup> Fece anche delle stanghe di legno d'acacia, e le
        rivestì d'oro. <sup>5 </sup> Fece passare le stanghe per gli anelli ai
        lati dell'arca, per portare l'arca. <sup>6 </sup> Fece anche un
        propiziatorio d'oro puro; la sua lunghezza era di due cubiti e mezzo, e la
        sua larghezza di un cubito e mezzo. <sup>7 </sup> Fece due cherubini
        d'oro; li fece lavorati al martello, alle due estremità del propiziatorio:
        <sup>8 </sup> un cherubino a una delle estremità e un cherubino
        all'altra; fece in modo che questi cherubini uscissero dal propiziatorio
        alle due estremità. <sup>9 </sup> I cherubini avevano le ali spiegate in
        alto, in modo da coprire il propiziatorio con le ali; avevano la faccia
        rivolta l'uno verso l'altro; le facce dei cherubini erano rivolte verso il
        propiziatorio.
    </p>

    <h3 class="h3">La tavola dei pani della presentazione</h3>

    <p class="p">
        <sup>10 </sup> Fece anche la tavola di legno d'acacia; la sua lunghezza
        era di due cubiti, la sua larghezza di un cubito e la sua altezza di un
        cubito e mezzo. <sup>11 </sup> La rivestì d'oro puro e le fece una
        ghirlanda d'oro che le girava intorno. <sup>12 </sup> Le fece intorno
        una cornice alta quattro dita; a questa cornice fece tutto intorno una
        ghirlanda d'oro. <sup>13 </sup> Fuse per essa quattro anelli d'oro e
        mise gli anelli ai quattro angoli, ai quattro piedi della tavola. <sup>
            14
        </sup> Gli anelli erano vicinissimi alla cornice per farvi passare le
        stanghe destinate a portare la tavola. <sup>15 </sup> Fece le stanghe di
        legno d'acacia, e le rivestì d'oro; esse dovevano servire a portare la
        tavola. <sup>16 </sup> Fece anche, d'oro puro, gli utensili da mettere
        sulla tavola: i suoi piatti, le sue coppe, le sue tazze e i suoi calici da
        servire per le libazioni.
    </p>

    <h3 class="h3">Il candelabro d'oro</h3>

    <p class="p">
        <sup>17 </sup> Fece anche il candelabro d'oro puro; fece il candelabro
        lavorato al martello, con il suo piede e il suo tronco; i suoi calici, i
        suoi pomi e i suoi fiori erano tutti d'un pezzo con il candelabro. <sup>
            18
        </sup> Gli uscivano sei bracci dai lati: tre bracci del candelabro da un
        lato e tre bracci del candelabro dall'altro; <sup>19 </sup> su uno dei
        bracci vi erano tre calici a forma di mandorla, con un pomo e un fiore;
        sull'altro braccio, tre calici a forma di mandorla, con un pomo e un
        fiore. Lo stesso per i sei bracci uscenti dal candelabro. <sup>20 </sup>
        Nel tronco del candelabro vi erano quattro calici a forma di mandorla, con
        i loro pomi e i loro fiori. <sup>21 </sup> Vi era un pomo sotto i due
        primi bracci che partivano dal candelabro; un pomo sotto i due seguenti
        bracci che partivano dal candelabro, e un pomo sotto i due ultimi bracci
        che partivano dal candelabro; così per i sei rami uscenti dal candelabro.
        <sup>22 </sup> Questi pomi e questi bracci erano tutti d'un pezzo con il
        candelabro; il tutto era d'oro puro lavorato al martello. <sup>23 </sup>
        Fece pure le sue lampade, in numero di sette, i suoi smoccolatoi e i suoi
        portasmoccolature d'oro puro. <sup>24 </sup> Per fare il candelabro con
        tutti i suoi utensili impiegò un talento d'oro puro.
    </p>

    <h3 class="h3">L'altare dei profumi</h3>

    <p class="p">
        <sup>25 </sup> Poi fece l'altare dei profumi, di legno d'acacia; la sua
        lunghezza era di un cubito e la sua larghezza di un cubito; era quadrato e
        aveva un'altezza di due cubiti; i suoi corni erano tutti d'un pezzo con
        esso. <sup>26 </sup> Lo rivestì d'oro puro: il disopra, i suoi lati
        tutto intorno, i suoi corni; e gli fece una ghirlanda d'oro intorno. <sup>
            27
        </sup> Gli fece pure due anelli d'oro, sotto la ghirlanda, ai suoi due
        lati; li mise ai suoi due lati per passarvi le stanghe che servivano a
        portarlo. <sup>28 </sup> Fece le stanghe di legno d'acacia e le rivestì
        d'oro.<br>
        <sup>29 </sup> Poi fece l'olio santo per l'unzione e
        l'incenso aromatico, puro, secondo l'arte del profumiere.
    </p>

    <h3 class="h3">L'altare degli olocausti e la conca di bronzo</h3>

    <p class="p">
        <span class="color_of_chapter">38 </span><sup>1 </sup> Poi fece l'altare degli olocausti, di legno d'acacia; la
        sua lunghezza era di cinque cubiti; e la sua larghezza di cinque cubiti;
        era quadrato e aveva un'altezza di tre cubiti. <sup>2 </sup> Ai quattro
        angoli gli fece dei corni, che spuntavano da esso e lo rivestì di bronzo.
        <sup>3 </sup> Fece pure tutti gli utensili dell'altare: i vasi per le
        ceneri, le palette, i catini, i forchettoni, i bracieri; tutti i suoi
        utensili li fece di bronzo. <sup>4 </sup> Fece per l'altare una
        graticola di bronzo a forma di rete, sotto la cornice, nella parte
        inferiore, in modo che la rete raggiungesse la metà dell'altezza
        dell'altare. <sup>5 </sup> Fuse quattro anelli per i quattro angoli
        della gratella di bronzo, per farvi passare le stanghe. <sup>6 </sup>
        Poi fece le stanghe di legno di acacia e le rivestì di bronzo. <sup>7 </sup>
        Fece passare le stanghe per gli anelli, ai lati dell'altare, le quali
        dovevano servire a portarlo; lo fece di tavole, vuoto.<br>
        <sup>8 </sup> Poi fece la conca di bronzo e la sua base di bronzo,
        servendosi degli specchi delle donne che venivano a gruppi a fare il
        servizio all'ingresso della tenda di convegno.
    </p>

    <h3 class="h3">Il cortile; la porta del cortile</h3>

    <p class="p">
        <sup>9 </sup> Poi fece il cortile; dal lato meridionale, per formare il
        cortile, c'erano cento cubiti di cortine di lino fino ritorto, <sup>10 </sup>
        con le loro venti colonne e le loro venti basi di bronzo; i ganci e le
        aste delle colonne erano d'argento. <sup>11 </sup> Dal lato di
        settentrione c'erano cento cubiti di cortine con le loro venti colonne e
        le loro venti basi di bronzo; i ganci e le aste delle colonne erano
        d'argento. <sup>12 </sup> Dal lato d'occidente c'erano cinquanta cubiti
        di cortine con le loro dieci colonne e le loro dieci basi; i ganci e le
        aste delle colonne erano d'argento. <sup>13 </sup> Sul davanti, dal lato
        orientale, c'erano cinquanta cubiti: <sup>14 </sup> da uno dei lati
        dell'ingresso c'erano quindici cubiti di cortine, con tre colonne e le
        loro tre basi; <sup>15 </sup> dall'altro lato, tanto da una parte quanto
        dall'altra dall'ingresso del cortile, c'erano quindici cubiti di cortine,
        con le loro tre colonne e le loro tre basi. <sup>16 </sup> Tutte le
        cortine che formavano il recinto del cortile erano di lino fino ritorto; <sup>
            17
        </sup> le basi per le colonne erano di bronzo; i ganci e le aste delle
        colonne erano d'argento, i capitelli delle colonne erano rivestiti
        d'argento, e tutte le colonne del cortile erano congiunte con delle aste
        d'argento. <sup>18 </sup> La portiera per l'ingresso del cortile era
        ricamata, di filo violaceo, porporino, scarlatto, e di lino fino ritorto;
        aveva una lunghezza di venti cubiti e un'altezza di cinque cubiti,
        corrispondente alla larghezza delle cortine del cortile. <sup>19 </sup>
        Le colonne erano quattro, e quattro le loro basi di bronzo; i loro ganci
        erano d'argento, i loro capitelli e le loro aste erano rivestiti
        d'argento. <sup>20 </sup> Tutti i pioli del tabernacolo e del recinto
        del cortile erano di bronzo.
    </p>

    <h3 class="h3">Costo complessivo del tabernacolo</h3>

    <p class="p">
        <sup>21 </sup> Questi sono i conti del tabernacolo, del tabernacolo della
        testimonianza, che furono fatti per ordine di Mosè, ad opera dei Leviti,
        sotto la direzione d'Itamar, figlio del sacerdote Aaronne. <sup>22 </sup>
        Besaleel, figlio d'Uri, figlio di Cur, della tribù di Giuda, fece tutto
        quello che il SIGNORE aveva ordinato a Mosè, <sup>23 </sup> avendo con
        sé Ooliab, figlio di Aisamac, della tribù di Dan, scultore, disegnatore e
        ricamatore di stoffe violacee, porporine, scarlatte e di lino fino. <sup>
            24
        </sup> Tutto l'oro che fu impiegato nell'opera per tutti i lavori del
        santuario, oro delle offerte, fu ventinove talenti e settecentotrenta
        sicli, secondo il siclo del santuario. <sup>25 </sup> L'argento di
        quelli della comunità, dei quali si fece il censimento, fu cento talenti e
        millesettecentosettantacinque sicli, secondo il siclo del santuario: <sup>
            26
        </sup> un beca a testa, vale a dire mezzo siclo, secondo il siclo del
        santuario, per ogni uomo compreso nel censimento, dall'età di venti anni
        in su: cioè, per seicentotremilacinquecentocinquanta uomini. <sup>27 </sup>
        I cento talenti d'argento servirono a fondere le basi del santuario e le
        basi del velo: cento basi per i cento talenti, un talento per base. <sup>
            28
        </sup> Con i millesettecentosettantacinque sicli si fecero dei ganci per
        le colonne, si rivestirono i capitelli e si fecero le aste delle colonne.
        <sup>29 </sup> Il bronzo delle offerte ammontava a settanta talenti e a
        duemilaquattrocento sicli. <sup>30 </sup> Con questi si fecero le basi
        dell'ingresso della tenda di convegno, l'altare di bronzo con la sua
        graticola di bronzo e tutti gli utensili dell'altare, <sup>31 </sup> le
        basi del cortile tutto intorno, le basi dell'ingresso del cortile, tutti i
        pioli del tabernacolo e tutti i pioli del recinto del cortile.
    </p>

    <h3 class="h3">Descrizione dei paramenti dei sacerdoti</h3>

    <p class="p">
        <span class="color_of_chapter">39 </span><sup>1 </sup> Poi, con le stoffe tinte di violaceo, porporino e
        scarlatto, fecero dei paramenti cerimoniali ben lavorati per le funzioni
        nel santuario e fecero i paramenti sacri per Aaronne, come il SIGNORE
        aveva ordinato a Mosè.<br>
        <sup>2 </sup> Si fece l'efod, d'oro, di filo violaceo, porporino,
        scarlatto e di lino fino ritorto. <sup>3 </sup> Batterono l'oro in
        lamine e lo tagliarono a fili, per intesserlo nella stoffa violacea,
        porporina, scarlatta e nel lino fino per farne un lavoro artistico. <sup>
            4
        </sup> Gli fecero delle spalline, unite insieme; in tal modo l'efod era
        tenuto insieme mediante le sue due estremità. <sup>5 </sup> La cintura
        artistica che era sull'efod, per fissarlo, era tutta d'un pezzo con l'efod
        e del medesimo lavoro di esso: cioè, d'oro, di filo violaceo, porporino,
        scarlatto e di lino fino ritorto, come il SIGNORE aveva ordinato a Mosè. <sup>
            6
        </sup> Poi lavorarono le pietre d'ònice, incastonate in montature d'oro,
        sulle quali incisero i nomi dei figli d'Israele, come si incidono i
        sigilli. <sup>7 </sup> E fissarono le pietre sulle spalline dell'efod,
        per ricordare i figli d'Israele, come il SIGNORE aveva ordinato a Mosè.<br>
        <sup>8 </sup> Poi si fece il pettorale artisticamente
        lavorato, come il lavoro dell'efod: d'oro, di filo violaceo, porporino,
        scarlatto e di lino fino ritorto. <sup>9 </sup> Il pettorale era
        quadrato; lo fecero doppio; aveva la lunghezza di una spanna e una spanna
        di larghezza; era doppio. <sup>10 </sup> E vi incastonarono quattro file
        di pietre; nella prima fila c'era un sardonio, un topazio e uno smeraldo;
        <sup>11 </sup> nella seconda fila, un rubino, uno zaffiro e un
        calcedonio; <sup>12 </sup> nella terza fila, un'opale, un'agata e
        un'ametista; <sup>13 </sup> nella quarta fila, un crisolito, un ònice e
        un diaspro. Queste pietre erano incastonate nelle loro montature d'oro. <sup>
            14
        </sup> Le pietre corrispondevano ai nomi dei figli d'Israele, ed erano
        dodici, secondo i loro nomi; erano incise come dei sigilli, ciascuna con
        il nome di una delle dodici tribù. <sup>15 </sup> Fecero pure sul
        pettorale delle catenelle d'oro puro, intrecciate come dei cordoni. <sup>
            16
        </sup> Fecero due montature d'oro e due anelli d'oro, e misero i due
        anelli alle due estremità del pettorale. <sup>17 </sup> Fissarono i due
        cordoni d'oro ai due anelli alle estremità del pettorale; <sup>18 </sup>
        e attaccarono gli altri due capi dei due cordoni d'oro alle due montature,
        e li misero sulle due spalline dell'efod, sul davanti. <sup>19 </sup>
        Fecero anche due anelli d'oro e li misero alle altre due estremità del
        pettorale, sull'orlo interno volto verso l'efod. <sup>20 </sup> Fecero
        due altri anelli d'oro e li misero alle due spalline dell'efod, in basso,
        sul davanti, vicino al punto dove avveniva la giuntura, al di sopra della
        cintura artistica dell'efod. <sup>21 </sup> Attaccarono il pettorale
        mediante i suoi anelli agli anelli dell'efod con un cordone violaceo,
        affinché il pettorale fosse al disopra della banda artisticamente lavorata
        dell'efod, e non si potesse staccare dall'efod, come il SIGNORE aveva
        ordinato a Mosè.<br>
        <sup>22 </sup> Si fece pure il manto dell'efod, in lavoro di tessitura,
        tutto di color violaceo, <sup>23 </sup> e l'apertura in mezzo al manto
        per farvi passare la testa: apertura, come quella di una corazza, con
        un'orlatura tessuta intorno, perché non si strappasse. <sup>24 </sup> E
        all'orlo inferiore del manto fecero delle melagrane di color violaceo,
        porporino e scarlatto, di filo ritorto. <sup>25 </sup> E fecero dei
        sonagli d'oro puro e posero i sonagli in mezzo alle melagrane all'orlo
        inferiore del manto, tutto intorno, fra le melagrane: <sup>26 </sup> un
        sonaglio e una melagrana, un sonaglio e una melagrana, sull'orlatura del
        manto, tutto intorno, per fare il servizio, come il SIGNORE aveva ordinato
        a Mosè.<br>
        <sup>27 </sup> Si fecero pure le tuniche di lino fino, in lavoro di
        tessitura, per Aaronne e per i suoi figli; <sup>28 </sup> il turbante di
        lino fino, gli ornamenti delle mitre di lino fino, le mutande di lino fino
        ritorto <sup>29 </sup> e la cintura ricamata di lino fino ritorto, di
        color violaceo, porporino, scarlatto, come il SIGNORE aveva ordinato a
        Mosè.<br>
        <sup>30 </sup> Fecero d'oro puro la lamina del sacro diadema e vi
        incisero, come si incide sopra un sigillo: Santo al SIGNORE. <sup>31 </sup>
        Vi attaccarono un nastro violaceo per fermarla sul turbante, in alto, come
        il SIGNORE aveva ordinato a Mosè.<br>
        <sup>32 </sup> Così fu finito tutto il lavoro del tabernacolo e della
        tenda di convegno. I figli d'Israele fecero interamente come il SIGNORE
        aveva ordinato a Mosè; fecero a quel modo.<br>
        <sup>33 </sup> Poi portarono a Mosè il tabernacolo, la tenda e tutti i
        suoi utensili, i suoi fermagli, le sue tavole, le sue traverse, le sue
        colonne, le sue basi; <sup>34 </sup> la coperta di pelli di montone
        tinte di rosso, la coperta di pelli di delfino, e il velo di separazione;
        <sup>35 </sup> l'arca della testimonianza con le sue stanghe, e il
        propiziatorio; <sup>36 </sup> la tavola con tutti i suoi utensili e il
        pane della presentazione; <sup>37 </sup> il candelabro d'oro puro con le
        sue lampade, le lampade disposte in ordine, tutti i suoi utensili e l'olio
        per il candelabro; <sup>38 </sup> l'altare d'oro, l'olio dell'unzione,
        l'incenso aromatico e la portiera per l'ingresso della tenda; <sup>39 </sup>
        l'altare di bronzo, la sua graticola di bronzo, le sue stanghe e tutti i
        suoi utensili, la conca con la sua base; <sup>40 </sup> le cortine del
        cortile, le sue colonne, le sue basi, la portiera per l'ingresso del
        cortile, i cordami del cortile, i suoi pioli e tutti gli utensili per il
        servizio del tabernacolo, per la tenda di convegno; <sup>41 </sup> i
        paramenti cerimoniali per le funzioni del santuario, i paramenti sacri per
        il sacerdote Aaronne e i paramenti dei suoi figli per esercitare il
        sacerdozio.<br>
        <sup>42 </sup> I figli d'Israele eseguirono tutto il lavoro, come il
        SIGNORE aveva ordinato a Mosè. <sup>43 </sup> E Mosè vide tutto il
        lavoro; ed ecco, essi lo avevano eseguito come il SIGNORE aveva ordinato;
        lo avevano eseguito a quel modo. E Mosè li benedisse.
    </p>

    <h3 class="h3">L'erezione e la consacrazione del tabernacolo</h3>

    <p class="p">
        <span class="color_of_chapter">40 </span><sup>1 </sup> Il SIGNORE parlò a Mosè e disse: <sup>2 </sup> «Il primo
        giorno del primo mese erigerai il tabernacolo, la tenda di convegno. <sup>
            3
        </sup> Vi porrai l'arca della testimonianza e stenderai il velo davanti
        all'arca. <sup>4 </sup> Vi porterai dentro la tavola, e disporrai in
        ordine le cose che vi sono sopra; vi porterai pure il candelabro e
        accenderai le sue lampade. <sup>5 </sup> Porrai l'altare d'oro per
        l'incenso davanti all'arca della testimonianza e metterai la portiera
        all'ingresso del tabernacolo. <sup>6 </sup> Porrai l'altare degli
        olocausti davanti all'ingresso del tabernacolo, della tenda di convegno. <sup>
            7
        </sup> Metterai la conca fra la tenda di convegno e l'altare, e vi
        metterai dentro dell'acqua. <sup>8 </sup> Disporrai il cortile tutto
        intorno e attaccherai la portiera all'ingresso del cortile. <sup>9 </sup>
        Poi prenderai l'olio dell'unzione e ungerai il tabernacolo e tutto ciò che
        vi è dentro, lo consacrerai con tutti i suoi utensili e sarà santo. <sup>
            10
        </sup> Ungerai pure l'altare degli olocausti e tutti i suoi utensili,
        consacrerai l'altare, e l'altare sarà santissimo. <sup>11 </sup> Ungerai
        anche la conca con la sua base e la consacrerai. <sup>12 </sup> Poi
        farai accostare Aaronne e i suoi figli all'ingresso della tenda di
        convegno, e li laverai con acqua. <sup>13 </sup> Rivestirai Aaronne dei
        paramenti sacri, lo ungerai e lo consacrerai, perché mi serva come
        sacerdote. <sup>14 </sup> Farai pure avvicinare i suoi figli, li
        rivestirai di tuniche <sup>15 </sup> e li ungerai come avrai unto il
        loro padre, perché mi servano come sacerdoti; e la loro unzione conferirà
        loro un sacerdozio perenne, di generazione in generazione».<br>
        <sup>16 </sup> Mosè fece così; fece interamente come il SIGNORE gli aveva
        ordinato. <sup>17 </sup> Il primo giorno del primo mese del secondo
        anno, il tabernacolo fu eretto. <sup>18 </sup> Mosè eresse il
        tabernacolo, ne pose le basi, ne collocò le assi, ne mise le traverse e ne
        rizzò le colonne. <sup>19 </sup> Stese la tenda sul tabernacolo e sopra
        la tenda pose la coperta di essa, come il SIGNORE aveva ordinato a Mosè. <sup>
            20
        </sup> Poi prese la Testimonianza e la pose dentro l'arca, mise le
        stanghe all'arca e collocò il propiziatorio sull'arca; <sup>21 </sup>
        portò l'arca nel tabernacolo, sospese il velo di separazione e con esso
        coprì l'arca della testimonianza, come il SIGNORE aveva ordinato a Mosè. <sup>
            22
        </sup> Pose pure la tavola nella tenda di convegno, dal lato
        settentrionale del tabernacolo, fuori dal velo. <sup>23 </sup> Vi
        dispose sopra in ordine il pane, davanti al SIGNORE, come il SIGNORE aveva
        ordinato a Mosè. <sup>24 </sup> Poi mise il candelabro nella tenda di
        convegno, di fronte alla tavola, dal lato meridionale del tabernacolo; <sup>
            25
        </sup> accese le lampade davanti al SIGNORE, come il SIGNORE aveva
        ordinato a Mosè. <sup>26 </sup> Poi mise l'altare d'oro nella tenda di
        convegno, davanti al velo, <sup>27 </sup> e vi bruciò sopra l'incenso
        aromatico, come il SIGNORE aveva ordinato a Mosè. <sup>28 </sup> Mise
        pure la portiera all'ingresso del tabernacolo. <sup>29 </sup> Poi
        collocò l'altare degli olocausti all'ingresso del tabernacolo, della tenda
        di convegno e vi offrì, sopra, l'olocausto e l'oblazione, come il SIGNORE
        aveva ordinato a Mosè. <sup>30 </sup> Pose la conca fra la tenda di
        convegno e l'altare, e vi pose dentro dell'acqua per le abluzioni. <sup>
            31
        </sup> Mosè, Aaronne e i suoi figli, con quell'acqua, si lavarono le
        mani e i piedi; <sup>32 </sup> quando entravano nella tenda di convegno
        e quando si avvicinavano all'altare, si lavavano, come il SIGNORE aveva
        ordinato a Mosè. <sup>33 </sup> Eresse pure il recinto intorno al
        tabernacolo e all'altare e sospese la cortina all'ingresso del cortile.
        Così Mosè completò l'opera.
    </p>

    <h3 class="h3">La gloria del Signore sul tabernacolo</h3>

    <p class="p">
        <sup>34 </sup> Allora la nuvola coprì la tenda di convegno, e la gloria
        del SIGNORE riempì il tabernacolo. <sup>35 </sup> E Mosè non potè
        entrare nella tenda di convegno perché la nuvola si era posata sopra, e la
        gloria del SIGNORE riempiva il tabernacolo.<br>
        <sup>36 </sup> Durante tutti i loro viaggi, quando la nuvola si alzava
        dal tabernacolo, i figli d'Israele partivano; <sup>37 </sup> ma se la
        nuvola non si alzava, non partivano fino al giorno in cui si alzava. <sup>
            38
        </sup> La nuvola del SIGNORE infatti stava sul tabernacolo di giorno; e
        di notte vi stava un fuoco visibile a tutta la casa d'Israele durante
        tutti i loro viaggi.
    </p>
</body>
<footer>

    <!-- Inserisce link a cartella del libro. Modificare riferimento e scritta -->
    <div style="text-align: center; margin-top: 5%; margin-bottom: 10%"> <a href="NR06_02_Esodo" title="link per NR06_02_Esodo" target="_blank">... link ad appunti e approfondimenti ...</a> </div>

</footer>
</html>
