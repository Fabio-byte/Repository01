<!DOCTYPE html>
<html>
<head>
    <meta http-equiv="content-type" content="text/html; charset=UTF-8">
    <title>NR06_10_2_Samuele</title>

    <link rel="shortcut icon" href="Bibbia.jpg">
    <link rel="stylesheet" href="Bibbia_CSS.css"><!-- 1 di 2 PER IL MEGA MENU -->

    <script src="Mega_Menu2.js"></script>
    <script src="Mega_Menu3.js"></script>

    <meta charset="UTF-8">
    <meta http-equiv="X-UA-Compatible"
          content="IE=edge">
    <meta name="viewport"
          content="width=device-width, initial-scale=1.0">
    <title>Mega-Menu</title>
    <!-- Google Fonts (poppins) -->
    <link rel="preconnect"
          href="https://fonts.googleapis.com">
    <link rel="preconnect"
          href="https://fonts.gstatic.com"
          crossorigin>
    <link href="https://fonts.googleapis.com/css2?family=Poppins:wght@300&display=swap"
          rel="stylesheet">
    <!-- Google material fonts -->
    <link href="https://fonts.googleapis.com/css2?family=Material+Symbols+Outlined"
          rel="stylesheet" />
    <!-- Stylesheet -->
    <link rel="stylesheet"
          href="Mega_Menu.css">
</head>
<body onload="scriviMenu()">
    <header>
        <div id="display"></div>
    </header>
    <header class="header">
        <h2 class="header"><!--Fine-->Secondo libro di Samuele</h2>
    </header>

    <div style="text-align: center; margin-top: 5%; margin-bottom: 6%"> <a href="NR06_10_2_Samuele" title="link per NR06_10_2_Samuele" target="_blank">... link ad appunti e approfondimenti ...</a> </div>

    <body>
        <p class="presentation">
            Secondo libro di Samuele<br>
            Il secondo libro di Samuele prosegue la narrazione delle vicende di 1
            Samuele, con il quale in origine formava un unico libro, e copre un
            periodo che va dal 1010 al 970 a.C. Esso è interamente dedicato al
            racconto del regno di Davide e riporta gli avvenimenti che, in seguito,
            hanno condotto alla costruzione del tempio di Gerusalemme.
        </p>
        <h3 class="h3">Regno di Davide</h3>

        <h3 class="h3">Davide riceve la notizia della morte di Saul e di Gionatan</h3>

        <p class="p">
            <span class="color_of_chapter">1 </span><sup>1 </sup> Dopo la morte di Saul, Davide, tornato dalla vittoria
            sugli Amalechiti, si fermò due giorni a Siclag. <sup>2 </sup> Il terzo
            giorno arrivò dall'accampamento di Saul un uomo con le vesti stracciate e
            con il capo cosparso di polvere. Giunto in presenza di Davide, si gettò a
            terra e gli si prostrò davanti. <sup>3 </sup> Davide gli chiese: «Da
            dove vieni?» L'altro gli rispose: «Sono fuggito dall'accampamento
            d'Israele». <sup>4 </sup> Davide gli disse: «Che cosa è successo?
            Dimmelo, ti prego». Egli rispose: «Il popolo è fuggito dal campo di
            battaglia e molti uomini sono caduti morti; e anche Saul e Gionatan, suo
            figlio, sono morti». <sup>5 </sup> Davide domandò al giovane che gli
            raccontava queste cose: «Come sai tu che Saul e Gionatan, suo figlio, sono
            morti?» <sup>6 </sup> Il giovane che gli raccontava queste cose, disse:
            «Mi trovavo per caso sul monte Ghilboa e vidi Saul che si appoggiava sulla
            sua lancia e i carri e i cavalieri stavano per raggiungerlo. <sup>7 </sup>
            Egli si voltò indietro, mi vide e mi chiamò. Io risposi: "Eccomi". <sup>
                8
            </sup> Egli mi chiese: "Chi sei?" Gli risposi: "Sono un Amalechita". <sup>
                9
            </sup> Egli mi disse: "Avvicìnati a me e finiscimi, perché sono preso da
            vertigine, anche se sono ancora vivo". <sup>10 </sup> Io dunque mi
            avvicinai e lo uccisi, perché sapevo che, una volta caduto, non avrebbe
            potuto vivere. Poi presi il diadema che egli aveva in capo, il
            braccialetto che aveva al braccio, e li ho portati qui al mio signore».<br>
            <sup>11 </sup> Allora Davide prese le sue vesti e le stracciò, lo stesso
            fecero tutti gli uomini che erano con lui. <sup>12 </sup> Fecero
            cordoglio e piansero e digiunarono fino a sera, a motivo di Saul, di
            Gionatan, suo figlio, del popolo del SIGNORE e della casa d'Israele,
            perché erano caduti in battaglia.<br>
            <sup>13 </sup> Poi Davide chiese al giovane che gli aveva raccontato
            quelle cose: «Di dove sei?» Quegli rispose: «Sono figlio di uno straniero,
            di un Amalechita». <sup>14 </sup> Davide gli disse: «Come mai non hai
            temuto di stendere la mano per uccidere l'unto del SIGNORE?» <sup>15 </sup>
            Poi chiamò uno dei suoi uomini e gli disse: «Avvicìnati e colpisci
            costui!» Quello lo colpì ed egli morì. <sup>16 </sup> Davide gli disse:
            «Il tuo sangue ricada sul tuo capo, perché la tua bocca ha testimoniato
            contro di te quando hai detto: "Io ho ucciso l'unto del SIGNORE"».
        </p>

        <h3 class="h3">Elegia di Davide per la morte di Saul e di Gionatan</h3>

        <p class="p">
            <sup>17 </sup> Allora Davide compose questo canto funebre su Saul e suo
            figlio Gionatan, <sup>18 </sup> e ordinò che fosse insegnato ai figli di
            Giuda. È il canto dell'arco. Si trova scritto nel Libro del Giusto.<br>
            <sup>19 </sup> Il fiore dei tuoi figli, o Israele, giace ucciso sulle tue
            alture! Come mai sono caduti quei prodi?<br>
            <sup>20 </sup> Non portate la notizia a Gat, non lo pubblicate per le
            strade di Ascalon; le figlie dei Filistei ne gioirebbero, le figlie
            degl'incirconcisi ne farebbero festa.<br>
            <sup>21 </sup> O monti di Ghilboa, su di voi non cada più né rugiada né
            pioggia; i vostri campi non diano più primizie per le offerte; poiché là
            fu gettato via lo scudo dei prodi, lo scudo di Saul, che l'olio non ungerà
            più.<br>
            <sup>22 </sup> L'arco di Gionatan non tornava mai dalla battaglia senza
            avere sparso sangue di uccisi, senza aver trafitto grasso di prodi; e la
            spada di Saul non tornava indietro senza avere colpito.<br>
            <sup>23 </sup> Saul e Gionatan, tanto amati e cari mentr'erano in vita,
            non sono stati divisi nella loro morte. Erano più veloci delle aquile, più
            forti dei leoni!<br>
            <sup>24 </sup> Figlie d'Israele, piangete su Saul; egli vi rivestiva
            deliziosamente di scarlatto, alle vostre vesti metteva degli ornamenti
            d'oro.<br>
            <sup>25 </sup> Come mai sono caduti i prodi in mezzo alla battaglia? Come
            mai venne ucciso Gionatan sulle tue alture?<br>
            <sup>26 </sup> Io sono in angoscia a motivo di te, Gionatan, fratello
            mio; tu mi eri molto caro, e l'amore tuo per me era più meraviglioso
            dell'amore delle donne.<br>
            <sup>27 </sup> Come mai sono caduti i prodi? Come mai sono state infrante
            le loro armi?
        </p>

        <h3 class="h3">Davide, re di Giuda</h3>

        <p class="p">
            <span class="color_of_chapter">2 </span><sup>1 </sup>​ Dopo questo, Davide consultò il SIGNORE e disse: «Devo
            salire in qualcuna delle città di Giuda?» Il SIGNORE gli rispose: «Sali».
            Davide chiese: «Dove devo andare?» Il SIGNORE rispose: «A Ebron». <sup>
                2
            </sup> Davide dunque salì con le sue mogli, Ainoam di Izreel e Abigail di
            Carmel, che era stata moglie di Nabal. <sup>3 </sup> Davide vi condusse
            pure la gente che era con lui, ciascuno con la sua famiglia, e si
            stabilirono nelle città di Ebron.<br>
            <sup>4 </sup> Gli uomini di Giuda vennero e là unsero Davide come re
            della casa di Giuda. Fu riferito a Davide che erano stati gli uomini di
            Iabes di Galaad a seppellire Saul. <sup>5 </sup> Allora Davide inviò dei
            messaggeri a Iabes di Galaad e fece dire loro: «Siate benedetti dal
            SIGNORE, voi che avete mostrato questo atto di lealtà verso Saul, vostro
            signore, dandogli sepoltura! <sup>6 </sup> Ora il SIGNORE mostri a voi
            la sua bontà e la sua fedeltà! Anche io vi farò del bene, perché avete
            agito così. <sup>7 </sup> Ora si rafforzino le vostre mani e siate
            uomini valorosi; perché il vostro signore Saul è morto, e la casa di Giuda
            mi ha unto come re su di essa».
        </p>

        <h3 class="h3">Is-Boset, re d'Israele</h3>

        <p class="p">
            <sup>8 </sup> Abner, figlio di Ner, capo dell'esercito di Saul, prese
            Is-Boset, figlio di Saul, lo fece passare a Maanaim <sup>9 </sup> e lo
            nominò re di Galaad, degli Asuriti, di Izreel, di Efraim, di Beniamino e
            di tutto Israele. <sup>10 </sup> Is-Boset, figlio di Saul, aveva
            quarant'anni quando fu fatto re d'Israele, e regnò due anni. Ma la casa di
            Giuda seguì Davide. <sup>11 </sup> Davide regnò a Ebron nella casa di
            Giuda per sette anni e sei mesi.
        </p>

        <h3 class="h3">Guerra civile</h3>

        <p class="p">
            <sup>12 </sup> Abner, figlio di Ner, e la gente di Is-Boset, figlio di
            Saul, uscirono da Maanaim per marciare verso Gabaon. <sup>13 </sup>
            Ioab, figlio di Seruia, e la gente di Davide si misero anch'essi in
            marcia. Si incontrarono presso lo stagno di Gabaon e si fermarono gli uni
            da un lato dello stagno, gli altri dalla parte opposta.<br>
            <sup>14 </sup> Allora Abner disse a Ioab: «Vengano dei giovani e si
            affrontino con la spada in nostra presenza!» E Ioab rispose: «Vadano
            pure!» <sup>15 </sup> Quelli dunque si mossero e si fecero avanti in
            numero uguale: dodici per Beniamino e per Is-Boset, figlio di Saul, e
            dodici della gente di Davide. <sup>16 </sup> Ciascuno di essi, preso
            l'avversario per la testa, gli piantò la spada nel fianco; così caddero
            tutti insieme. Perciò quel luogo, che è vicino a Gabaon, fu chiamato
            Chelcat-Asurim. <sup>17 </sup> In quel giorno vi fu una violenta
            battaglia, nella quale Abner, con la gente d'Israele, fu sconfitto dalla
            gente di Davide.<br>
            <sup>18 </sup> C'erano là i tre figli di Seruia: Ioab, Abisai e Asael.
            Asael era veloce come una gazzella della campagna. <sup>19 </sup> Asael
            si mise a inseguire Abner e non si voltava per andare a destra o a
            sinistra, ma correva dietro ad Abner. <sup>20 </sup> Abner, guardandosi
            alle spalle, disse: «Sei tu, Asael?» Questi rispose: «Sono io». <sup>21 </sup>
            Abner gli disse: «Vòltati a destra o a sinistra, afferra uno di quei
            giovani e prenditi le sue spoglie!» Ma Asael non volle smettere
            d'inseguirlo. <sup>22 </sup> Abner di nuovo gli disse: «Smetti
            d'inseguirmi! Perché obbligarmi a inchiodarti al suolo? Come potrei poi
            alzare la fronte davanti a tuo fratello Ioab?» <sup>23 </sup> Ma egli si
            rifiutò di cambiare strada; allora Abner con l'estremità inferiore della
            lancia lo colpì nel ventre, e la lancia lo trapassò. Asael cadde e morì in
            quello stesso luogo; e quanti passavano di là, dove egli era caduto morto,
            si fermavano.<br>
            <sup>24 </sup> Ma Ioab e Abisai inseguirono Abner, e il sole tramontava
            quando giunsero al colle di Amma, che è di fronte a Ghia, sulla via del
            deserto di Gabaon.<br>
            <sup>25 </sup> I figli di Beniamino si radunarono dietro Abner, formarono
            una schiera compatta e si fermarono in vetta a una collina. <sup>26 </sup>
            Allora Abner chiamò Ioab e disse: «La spada divorerà per sempre? Non sai
            che alla fine ci sarà dell'amaro? Quando verrà dunque il momento che
            ordinerai al popolo di non dare più la caccia ai suoi fratelli?» <sup>
                27
            </sup> Ioab rispose: «Com'è vero che Dio vive, se tu non avessi parlato,
            il popolo non avrebbe smesso d'inseguire i suoi fratelli prima di domani
            mattina». <sup>28 </sup> Allora Ioab suonò la tromba e tutto il popolo
            si fermò, senza più inseguire Israele, e cessò di combattere.<br>
            <sup>29 </sup> Abner e la sua gente camminarono tutta quella notte per la
            campagna, passarono il Giordano, attraversarono tutto il Bitron e giunsero
            a Maanaim. <sup>30 </sup> Anche Ioab tornò dall'inseguire Abner; e, dopo
            aver radunato tutto il popolo, risultò che della gente di Davide mancavano
            diciannove uomini e Asael. <sup>31 </sup> Ma la gente di Davide aveva
            ucciso trecentosessanta uomini dei Beniaminiti e della gente di Abner. <sup>
                32
            </sup> Portarono via Asael e lo seppellirono nella tomba di suo padre, a
            Betlemme. Poi Ioab e la sua gente camminarono tutta la notte; il giorno
            spuntava quando giunsero a Ebron.
        </p>

        <h3 class="h3">Guerra fra Davide e Is-Boset</h3>

        <p class="p">
            <span class="color_of_chapter">3 </span>
            <sup>1 </sup> La guerra tra la casa di Saul e la casa di Davide fu
            lunga. Davide si faceva sempre più forte, mentre la casa di Saul si
            indeboliva sempre di più.<br>
            <sup>2 </sup> Nacquero a Davide dei figli a Ebron. Il suo primogenito fu
            Amnon, nato da Ainoam di Izreel; <sup>3 </sup> il secondo fu Chileab,
            nato da Abigail di Carmel, che era stata moglie di Nabal; il terzo fu
            Absalom, figlio di Maaca, figlia di Talmai, re di Ghesur; <sup>4 </sup>
            il quarto fu Adonia, figlio di Agghit; il quinto fu Sefatia, figlio di
            Abital; <sup>5 </sup> e il sesto fu Itream, figlio di Egla, moglie di
            Davide. Questi nacquero a Davide in Ebron.
        </p>

        <h3 class="h3">Abner fa alleanza con Davide</h3>

        <p class="p">
            <sup>6 </sup> Durante la guerra tra la casa di Saul e la casa di Davide,
            Abner acquistava autorità nella casa di Saul. <sup>7 </sup> Saul aveva
            avuto una concubina di nome Rispa, figlia di Aia; e Is-Boset disse ad
            Abner: «Perché sei andato dalla concubina di mio padre?» <sup>8 </sup>
            Abner si adirò moltissimo per le parole di Is-Boset e rispose: «Sono forse
            una testa di cane di quelli di Giuda? Finora ho dato prova di lealtà verso
            la casa di Saul tuo padre, verso i suoi fratelli e i suoi amici, non ti ho
            dato nelle mani di Davide, e proprio oggi tu mi rimproveri lo sbaglio
            commesso con questa donna! <sup>9 </sup> Dio tratti Abner con il massimo
            rigore, se non faccio per Davide tutto quello che il SIGNORE gli ha
            promesso con giuramento, <sup>10 </sup> trasferendo il regno della casa
            di Saul alla sua, stabilendo il trono di Davide sopra Israele e sopra
            Giuda, da Dan, fino a Beer-Sceba». <sup>11 </sup> Is-Boset non poté
            replicare ad Abner, perché aveva paura di lui. <sup>12 </sup> Allora
            Abner spedì dei messaggeri a Davide per dirgli: «A chi appartiene il
            paese? Fa' alleanza con me e il mio braccio sarà al tuo servizio per
            volgere dalla tua parte tutto Israele». <sup>13 </sup> Davide rispose:
            «Sta bene; io farò alleanza con te. Ma una sola cosa ti chiedo: che tu non
            ti presenti davanti a me senza condurmi Mical, figlia di Saul, quando mi
            comparirai davanti». <sup>14 </sup> Davide spedì dei messaggeri a
            Is-Boset, figlio di Saul, per dirgli: «Rendimi Mical, mia moglie, con la
            quale mi fidanzai a prezzo di cento prepuzi di Filistei». <sup>15 </sup>
            Is-Boset mandò a prenderla dal marito Paltiel, figlio di Lais. <sup>16 </sup>
            Il marito andò con lei, l'accompagnò piangendo e la seguì fino a Baurim.
            Poi Abner gli disse: «Va', torna indietro!» Ed egli se ne ritornò.<br>
            <sup>17 </sup> Intanto Abner entrò in trattative con gli anziani
            d'Israele e disse: «Già da lungo tempo state cercando di avere Davide come
            vostro re. <sup>18 </sup> Ora è tempo di agire, perché il SIGNORE ha
            parlato di lui e ha detto: "Per mezzo di Davide, mio servo, io salverò il
            mio popolo Israele dalle mani dei Filistei e da quelle di tutti i suoi
            nemici"». <sup>19 </sup> Abner parlò anche con quelli di Beniamino.
            Quindi andò a trovare Davide a Ebron per informarlo di tutto quello che
            Israele e tutta la casa di Beniamino avevano deciso. <sup>20 </sup>
            Abner giunse a Ebron presso Davide, accompagnato da venti uomini; Davide
            offrì un banchetto ad Abner e agli uomini che erano con lui. <sup>21 </sup>
            Poi Abner disse a Davide: «Io parto e vado a radunare tutto Israele presso
            il re mio signore, affinché essi facciano alleanza con te e tu regni su
            tutto quello che il tuo cuore desidera». Così Davide congedò Abner, che se
            ne andò in pace.
        </p>

        <h3 class="h3">Abner ucciso da Ioab</h3>

        <p class="p">
            <sup>22 </sup> Intanto la gente di Davide e Ioab tornavano da una
            scorreria, portando con sé un grande bottino; ma Abner non era più con
            Davide a Ebron, perché questi lo aveva lasciato andare ed egli se n'era
            andato in pace. <sup>23 </sup> Quando Ioab e tutta la gente che era con
            lui furono arrivati, qualcuno portò la notizia a Ioab, dicendo: «Abner,
            figlio di Ner, è venuto dal re, il quale lo ha lasciato andare, ed egli se
            n'è andato in pace». <sup>24 </sup> Allora Ioab andò dal re e gli disse:
            «Che hai fatto? Ecco, Abner era venuto da te; perché lo hai lasciato
            andare così che è potuto partire liberamente? <sup>25 </sup> Tu sai chi
            sia Abner, figlio di Ner! Egli è venuto per ingannarti, per spiare i tuoi
            movimenti e per sapere tutto quello che fai». <sup>26 </sup> Ioab,
            uscito da Davide, mandò dei messaggeri dietro ad Abner, i quali lo fecero
            ritornare dalla cisterna di Siva, senza che Davide ne sapesse nulla.<br>
            <sup>27 </sup> Quando Abner fu tornato a Ebron, Ioab lo trasse in
            disparte nello spazio fra le due porte, come volendogli parlare in
            segreto, e lì lo colpì al ventre e lo uccise; fece questo per vendicare il
            sangue di suo fratello Asael.<br>
            <sup>28 </sup> Quando Davide udì il fatto, disse: «Io e il mio regno
            siamo per sempre innocenti davanti al SIGNORE del sangue di Abner, figlio
            di Ner; <sup>29 </sup> ricada esso sul capo di Ioab e su tutta la casa
            di suo padre, non manchi mai nella casa di Ioab chi soffra di gonorrea o
            di lebbra o debba appoggiarsi al bastone o perisca di spada o sia senza
            pane!»<br>
            <sup>30 </sup> Così Ioab e Abisai, suo fratello, uccisero Abner, perché
            questi aveva ucciso Asael loro fratello a Gabaon, in battaglia. <sup>31 </sup>
            Davide disse a Ioab e a tutto il popolo che era con lui: «Stracciatevi le
            vesti, cingetevi di sacco e fate cordoglio per la morte di Abner!» Il re
            andò dietro alla bara. <sup>32 </sup> Abner fu seppellito a Ebron, il re
            alzò la voce e pianse sulla tomba di Abner; anche tutto il popolo pianse.
            <sup>33 </sup> Il re fece un canto funebre su Abner e disse: «Doveva
            Abner morire come muore un criminale?<br>
            <sup>34 </sup> Le tue mani non erano legate, né i tuoi piedi erano
            stretti nei ceppi. Sei caduto come si cade per mano di scellerati».<br>
            <sup>35 </sup> Tutto il popolo ricominciò a piangere Abner; poi si
            avvicinò a Davide per fargli prendere cibo mentre era ancora giorno; ma
            Davide giurò dicendo: «Mi tratti Dio con tutto il suo rigore se assaggerò
            pane o qualche altra cosa prima che tramonti il sole!» <sup>36 </sup>
            Tutto il popolo capì e approvò la cosa; tutto quello che il re fece fu
            approvato da tutto il popolo. <sup>37 </sup> Così tutto il popolo e
            tutto Israele riconobbero in quel giorno che il re non entrava per nulla
            nell'uccisione di Abner, figlio di Ner. <sup>38 </sup> Il re disse ai
            suoi servi: «Non sapete voi che oggi in Israele è caduto un principe, un
            grand'uomo? <sup>39 </sup> Quanto a me, benché unto re, sono tuttora
            debole; mentre questa gente, i figli di Seruia, sono troppo forti per me.
            Renda il SIGNORE a chi fa il male secondo la malvagità di lui».
        </p>

        <h3 class="h3">Morte di Is-Boset</h3>

        <p class="p">
            <span class="color_of_chapter">4 </span><sup>1 </sup> Quando il figlio di Saul ebbe udito che Abner era morto a
            Ebron, gli caddero le braccia. Anche Israele fu nello sgomento. <sup>2 </sup>
            Il figlio di Saul aveva due uomini che comandavano bande armate. Uno si
            chiamava Baana, l'altro Recab; erano figli di Rimmon di Beerot, della
            tribù di Beniamino, perché anche Beerot è considerata come appartenente a
            Beniamino, <sup>3 </sup> sebbene i Beerotiti si siano rifugiati a
            Ghittaim, dove sono rimasti fino al giorno d'oggi. <sup>4 </sup>
            Gionatan, figlio di Saul, aveva un figlio storpio, il quale aveva cinque
            anni quando arrivò da Izreel la notizia della morte di Saul e di Gionatan.
            La balia lo prese e fuggì; in questa sua fuga precipitosa il bambino cadde
            e rimase zoppo. Il suo nome era Mefiboset.<br>
            <sup>5 </sup> I figli di Rimmon, il Beerotita, Recab e Baana, andarono
            dunque nelle ore più calde del giorno in casa di Is-Boset, il quale stava
            facendo il suo riposo pomeridiano. <sup>6 </sup> Penetrarono fino in
            mezzo alla casa, come volendo prendere del grano; lo colpirono al ventre e
            si diedero alla fuga. <sup>7 </sup> Entrarono in casa mentre Is-Boset
            era steso sul letto nella sua camera: lo colpirono, lo uccisero, lo
            decapitarono; poi presero la sua testa e camminarono tutta la notte
            attraverso la pianura. <sup>8 </sup> I due portarono la testa di
            Is-Boset a Davide, a Ebron, e dissero al re: «Ecco la testa di Is-Boset,
            figlio di Saul, tuo nemico, il quale cercava di toglierti la vita; oggi il
            SIGNORE ha fatto vendetta per il re mio signore, su Saul e sulla sua
            discendenza». <sup>9 </sup> Ma Davide rispose a Recab e a Baana suo
            fratello, figli di Rimmon il Beerotita, e disse loro: «Com'è vero che vive
            il SIGNORE, il quale mi ha liberato da ogni angoscia, <sup>10 </sup>
            quando venne colui che mi disse: "Ecco, Saul è morto!", pensando di
            portarmi una buona notizia, io lo feci prendere e uccidere a Siclag, per
            ricompensarlo della sua buona notizia; <sup>11 </sup> quanto più adesso
            che uomini scellerati hanno ucciso un innocente in casa sua, sul suo
            letto, non dovrei chiedervi ragione del suo sangue sparso dalle vostre
            mani e sterminarvi dalla terra?» <sup>12 </sup> Davide diede l'ordine ai
            suoi uomini, ed essi li uccisero; troncarono loro le mani e i piedi, poi
            li appesero presso lo stagno di Ebron. Presero quindi la testa di Is-Boset
            e la seppellirono nella tomba di Abner a Ebron.
        </p>

        <h3 class="h3">Davide, riconosciuto come re da tutte le tribù, si stabilisce a Sion</h3>

        <p class="p">
            ​<span class="color_of_chapter">5 </span><sup>1 </sup> Allora tutte le tribù d'Israele vennero a trovare Davide a
            Ebron e gli dissero: «Ecco, noi siamo tue ossa e tua carne. <sup>2 </sup>
            Già in passato, quando Saul regnava su di noi, eri tu che facevi uscire e
            ritornare Israele; il SIGNORE ti ha detto: "Tu sarai pastore del mio
            popolo, Israele, tu sarai il principe d'Israele"». <sup>3 </sup> Così
            tutti gli anziani d'Israele vennero dal re a Ebron e il re Davide fece
            alleanza con loro a Ebron in presenza del SIGNORE; ed essi unsero Davide
            come re d'Israele.<br>
            <sup>4 </sup> Davide aveva trent'anni quando fu nominato re e
            regnò quarant'anni. <sup>5 </sup> Da Ebron regnò su Giuda sette anni e
            sei mesi e da Gerusalemme regnò trentatré anni su tutto Israele e Giuda.<br>
            <sup>6 </sup> Allora il re, con la sua gente, si mosse verso Gerusalemme
            contro i Gebusei che abitavano quel paese. Questi dissero a Davide: «Tu
            non entrerai qua; perché i ciechi e gli zoppi ti respingeranno!» Volevano
            dire: «Davide non entrerà mai». <sup>7 </sup> Ma Davide prese la
            fortezza di Sion, che è la città di Davide. <sup>8 </sup> Davide disse
            in quel giorno: «Chiunque batterà i Gebusei giungendo fino al canale e
            respingerà gli zoppi e i ciechi che sono gli avversari di Davide…». Da
            questo ha origine il detto: «Il cieco e lo zoppo non entreranno nel
            tempio».<br>
            <sup>9 </sup> Davide abitò nella fortezza e la chiamò «Città di Davide»;
            e vi fece delle costruzioni intorno, cominciando da Millo verso l'interno.
            <sup>10 </sup> Davide diventava sempre più grande e il SIGNORE, il Dio
            degli eserciti, era con lui.<br>
            <sup>11 </sup> Chiram, re di Tiro, inviò a Davide dei messaggeri, del
            legname di cedro, dei falegnami e dei muratori, i quali costruirono un
            palazzo a Davide. <sup>12 </sup> Allora Davide riconobbe che il SIGNORE
            lo stabiliva saldamente come re d'Israele e rendeva grande il suo regno
            per amore del suo popolo Israele.<br>
            <sup>13 </sup> Dopo il suo arrivo da Ebron, Davide si prese ancora delle
            concubine e delle mogli di Gerusalemme, e gli nacquero altri figli e altre
            figlie. <sup>14 </sup> Questi sono i nomi dei figli che gli nacquero a
            Gerusalemme: Sammua, Sobab, Natan, Salomone, <sup>15 </sup> Ibar,
            Elisua, Nefeg, Iafia, <sup>16 </sup> Elisama, Eliada, Elifelet.
        </p>

        <h3 class="h3">Vittorie di Davide sui Filistei</h3>

        <p class="p">
            <sup>17 </sup> Quando i Filistei udirono che Davide era stato unto re
            d'Israele, salirono tutti a cercarlo. Davide lo seppe e scese alla
            fortezza. <sup>18 </sup> I Filistei giunsero e si sparsero nella valle
            dei Refaim. <sup>19 </sup> Allora Davide consultò il SIGNORE e disse:
            «Devo salire contro i Filistei? Me li darai nelle mani?» Il SIGNORE
            rispose a Davide: «Sali, perché certamente ti darò i Filistei nelle mani».
            <sup>20 </sup> Davide dunque si recò a Baal-Perasim, dove li sconfisse,
            ed esclamò: «Il SIGNORE ha disperso i miei nemici davanti a me come si
            disperde l'acqua». Perciò chiamò quel luogo Baal-Perasim. <sup>21 </sup>
            I Filistei lasciarono là i loro idoli, e Davide e la sua gente li
            portarono via.<br>
            <sup>22 </sup> I Filistei salirono poi di nuovo e si sparsero nella valle
            di Refaim. <sup>23 </sup> Davide consultò il SIGNORE il quale gli disse:
            «Non salire; gira alle loro spalle e giungerai su di loro di fronte ai
            Gelsi. <sup>24 </sup> Quando udrai un rumore di passi tra le vette dei
            gelsi, lanciati subito all'attacco, perché allora il SIGNORE marcerà
            davanti a te per sconfiggere l'esercito dei Filistei». <sup>25 </sup>
            Davide fece così come il SIGNORE gli aveva comandato e sconfisse i
            Filistei da Gheba fino a Ghezer.
        </p>

        <h3 class="h3">L'arca trasportata fino a Gerusalemme</h3>

        <p class="p">
            ​<span class="color_of_chapter">6 </span><sup>1 </sup> Davide riunì di nuovo tutti gli uomini scelti d'Israele,
            in numero di trentamila. <sup>2 </sup> Poi si alzò, e con tutto il
            popolo che era con lui partì da Baalè di Giuda per trasportare di là
            l'arca di Dio, sulla quale è invocato il Nome, il nome del SIGNORE degli
            eserciti, che siede sopra essa tra i cherubini. <sup>3 </sup> Misero
            l'arca di Dio sopra un carro nuovo e la portarono via dalla casa di
            Abinadab, che era sul colle; Uzza e Aio, figli di Abinadab, conducevano il
            carro nuovo <sup>4 </sup> con l'arca di Dio, e Aio precedeva l'arca. <sup>
                5
            </sup> Davide e tutta la casa d'Israele suonavano davanti al SIGNORE ogni
            sorta di strumenti di legno di cipresso, e cetre, saltèri, timpani, sistri
            e cembali.<br>
            <sup>6 </sup> Quando giunsero all'aia di Nacon, Uzza stese la mano verso
            l'arca di Dio per reggerla, perché i buoi la facevano inclinare. <sup>7 </sup>
            L'ira del SIGNORE si accese contro Uzza; Dio lo colpì lì per la sua
            empietà ed egli morì in quel luogo vicino all'arca di Dio. <sup>8 </sup>
            Davide si rattristò perché il SIGNORE aveva fatto una breccia nel popolo,
            colpendo Uzza; quel luogo è stato chiamato fino ad oggi Perez-Uzza. <sup>
                9
            </sup> Davide, in quel giorno, ebbe paura del SIGNORE e disse: «Come
            potrebbe venire da me l'arca del SIGNORE?» <sup>10 </sup> Davide non
            volle prendere l'arca del SIGNORE presso di sé nella città di Davide, ma
            la fece portare in casa di Obed-Edom a Gat. <sup>11 </sup> L'arca del
            SIGNORE rimase tre mesi in casa di Obed-Edom a Gat, e il SIGNORE benedisse
            Obed-Edom e tutta la sua casa.<br>
            <sup>12 </sup> Allora fu detto al re Davide: «Il SIGNORE ha benedetto la
            casa di Obed-Edom e tutto quel che gli appartiene, a motivo dell'arca di
            Dio». Allora Davide andò e trasportò l'arca di Dio dalla casa di Obed-Edom
            su nella città di Davide con gioia. <sup>13 </sup> Quando quelli che
            portavano l'arca del SIGNORE ebbero fatto sei passi, egli immolò un bue e
            un vitello grasso. <sup>14 </sup> Davide era cinto di un efod di lino e
            danzava a tutta forza davanti al SIGNORE. <sup>15 </sup> Così Davide e
            tutta la casa d'Israele trasportarono su l'arca del SIGNORE con gioia e a
            suon di tromba.<br>
            <sup>16 </sup> Mentre l'arca del SIGNORE entrava nella città di Davide,
            Mical, figlia di Saul, guardò dalla finestra; e vedendo il re Davide che
            saltava e danzava davanti al SIGNORE, lo disprezzò in cuor suo.<br>
            <sup>17 </sup> Portarono dunque l'arca del SIGNORE e la collocarono al
            suo posto, in mezzo alla tenda che Davide le aveva montato; e Davide offrì
            olocausti e sacrifici di riconoscenza davanti al SIGNORE. <sup>18 </sup>
            Quando ebbe finito di offrire gli olocausti e i sacrifici di riconoscenza,
            Davide benedisse il popolo nel nome del SIGNORE degli eserciti <sup>19 </sup>
            e distribuì a tutto il popolo, a tutta la moltitudine d'Israele, uomini e
            donne, un pane per uno, una porzione di carne e un grappolo di uva passa.
            Poi tutto il popolo se ne andò, ciascuno a casa sua.<br>
            <sup>20 </sup> Come Davide tornava per benedire la sua
            famiglia, Mical, figlia di Saul, gli andò incontro e gli disse:
            «Bell'onore si è fatto oggi il re d'Israele a scoprirsi davanti agli occhi
            delle serve dei suoi servi, come si scoprirebbe un uomo da nulla!» <sup>
                21
            </sup> Davide rispose a Mical: «L'ho fatto davanti al SIGNORE che mi ha
            scelto invece di tuo padre e di tutta la sua casa per stabilirmi principe
            d'Israele, del popolo del SIGNORE; sì, davanti al SIGNORE ho fatto festa.
            <sup>22 </sup> Anzi mi abbasserò anche più di così e mi renderò umile ai
            miei occhi; ma da quelle serve di cui parli, proprio da loro, sarò
            onorato!» <sup>23 </sup> E Mical, figlia di Saul, non ebbe figli fino al
            giorno della sua morte.
        </p>

        <h3 class="h3">
            Davide si propone di costruire un tempio; promesse fatte alla casa di
            Davide
        </h3>

        <p class="p">
            ​<span class="color_of_chapter">7 </span><sup>1 </sup> Quando il re si fu stabilito nel suo palazzo e il SIGNORE
            gli ebbe dato riposo liberandolo da tutti i nemici che lo circondavano, <sup>
                2
            </sup> disse al profeta Natan: «Vedi, io abito in un palazzo di cedro e
            l'arca di Dio sta sotto una tenda». <sup>3 </sup> Natan rispose al re:
            «Va', fa' tutto quello che hai in mente di fare, perché il SIGNORE è con
            te».<br>
            <sup>4 </sup> Ma quella stessa notte la parola del SIGNORE fu rivolta a
            Natan in questo modo: <sup>5 </sup> «Va' e di' al mio servo Davide:
            "Così dice il SIGNORE: Saresti tu quello che mi costruirebbe una casa
            perché io vi abiti? <sup>6 </sup> Ma io non ho abitato in una casa, dal
            giorno che feci uscire i figli d'Israele dall'Egitto fino a oggi; ho
            viaggiato sotto una tenda, in un tabernacolo. <sup>7 </sup> Dovunque
            sono andato, ora qua, ora là, in mezzo a tutti i figli d'Israele, ho forse
            mai detto a uno dei giudici a cui avevo comandato di pascere il mio popolo
            d'Israele: Perché non mi costruite una casa di cedro?'". <sup>8 </sup>
            Ora dunque parlerai così al mio servo Davide: "Così dice il SIGNORE degli
            eserciti: ‘Io ti presi dall'ovile, da dietro alle pecore, perché tu fossi
            il principe d'Israele, mio popolo; <sup>9 </sup> e sono stato con te
            dovunque sei andato; ho sterminato davanti a te tutti i tuoi nemici. Io
            renderò il tuo nome grande come quello dei grandi che sono sulla terra; <sup>
                10
            </sup> darò un posto a Israele, mio popolo, e ve lo pianterò perché
            abiti in casa sua e non sia più turbato e i malvagi non lo opprimano come
            prima, <sup>11 </sup> come facevano nel tempo in cui avevo stabilito dei
            giudici sul mio popolo, Israele; e ti darò riposo liberandoti da tutti i
            tuoi nemici. In più il SIGNORE ti annuncia questo: sarà lui che ti fonderà
            una casa! <sup>12 </sup> Quando i tuoi giorni saranno compiuti e tu
            riposerai con i tuoi padri, io innalzerò al trono dopo di te la tua
            discendenza, il figlio che sarà uscito da te, e stabilirò saldamente il
            suo regno. <sup>13 </sup> Egli costruirà una casa al mio nome e io
            renderò stabile per sempre il trono del suo regno. <sup>14 </sup> Io
            sarò per lui un padre ed egli mi sarà figlio; e se fa del male, lo
            castigherò con vergate da uomini e con colpi da figli di uomini, <sup>
                15
            </sup> ma la mia grazia non si ritirerà da lui, come si è ritirata da
            Saul, che io ho rimosso davanti a te. <sup>16 </sup> La tua casa e il
            tuo regno saranno saldi per sempre davanti a te e il tuo trono sarà reso
            stabile per sempre'"».<br>
            <sup>17 </sup> Natan riferì a Davide tutte queste parole e tutta questa
            visione. <sup>18 </sup> Allora il re Davide andò a presentarsi davanti
            al SIGNORE e disse: «Chi sono io, Signore, DIO, e che cos'è la mia casa,
            perché tu mi abbia fatto arrivare fino a questo punto? <sup>19 </sup>
            Questo è parso ancora poca cosa ai tuoi occhi, Signore, DIO; tu hai
            parlato anche della casa del tuo servo per un lontano avvenire. Questa è
            l'istruzione per l'uomo, Signore, DIO! <sup>20 </sup> Che potrebbe
            Davide dirti di più? Tu conosci il tuo servo, Signore, DIO! <sup>21 </sup>
            Per amore della tua parola e seguendo il tuo cuore, hai compiuto tutte
            queste cose per rivelarle al tuo servo. <sup>22 </sup> Tu sei davvero
            grande, Signore, DIO! Nessuno è pari a te e non c'è altro Dio fuori di te,
            secondo tutto quello che abbiamo udito con i nostri orecchi. <sup>23 </sup>
            E qual popolo è come il tuo popolo, come Israele, l'unica nazione sulla
            terra che Dio sia venuto a redimere per formare il suo popolo, per farsi
            un nome, per compiere cose grandi e tremende, cacciando davanti al tuo
            popolo, che ti sei redento dall'Egitto, delle nazioni con i loro dèi? <sup>
                24
            </sup> Tu hai stabilito il tuo popolo, Israele, perché sia per sempre il
            tuo popolo; e tu, SIGNORE, sei divenuto il suo Dio. <sup>25 </sup>
            Dunque, o SIGNORE, Dio, la parola che hai pronunciata riguardo al tuo
            servo e alla sua casa mantienila per sempre e fa' come hai detto. <sup>
                26
            </sup> Il tuo nome sia lodato per sempre e si dica: "Il SIGNORE degli
            eserciti è il Dio d'Israele! La casa del tuo servo Davide sia stabile
            davanti a te!" <sup>27 </sup> Poiché tu, o SIGNORE degli eserciti, Dio
            d'Israele, hai fatto una rivelazione al tuo servo e gli hai detto: "Io ti
            edificherò una casa!" Perciò il tuo servo ha avuto il coraggio di
            rivolgerti questa preghiera. <sup>28 </sup> Ora, o Signore, DIO, tu sei
            Dio, le tue parole sono verità e hai promesso questo bene al tuo servo; <sup>
                29
            </sup> piacciati dunque benedire ora la casa del tuo servo, perché essa
            sia sempre davanti a te! Poiché tu, o Signore, DIO, sei colui che ha
            parlato e per la tua benedizione la casa del tuo servo sarà benedetta per
            sempre!»
        </p>

        <h3 class="h3">Guerre e vittorie di Davide; i suoi ufficiali</h3>

        <p class="p">
            ​<span class="color_of_chapter">8 </span><sup>1 </sup> Dopo queste cose, Davide sconfisse i Filistei, li umiliò e
            tolse loro la supremazia che avevano.<br>
            <sup>2 </sup> Sconfisse pure i Moabiti: e, fattili stendere per terra, li
            misurò con una corda; ne misurò due corde per metterli a morte e una corda
            intera per lasciarli in vita. I Moabiti divennero sudditi e tributari di
            Davide.<br>
            <sup>3 </sup> Davide sconfisse anche Adadezer, figlio di
            Reob, re di Soba, mentre andava a ristabilire il suo dominio sul fiume
            Eufrate. <sup>4 </sup> Davide gli prese millesettecento cavalieri e
            ventimila fanti; tagliò i garretti a tutti i cavalli da tiro, ma risparmiò
            dei cavalli per cento carri.<br>
            <sup>5 </sup> Quando i Siri di Damasco vennero per soccorrere Adadezer,
            re di Soba, Davide ne uccise ventiduemila. <sup>6 </sup> Poi Davide mise
            delle guarnigioni nella Siria di Damasco e i Siri divennero sudditi e
            tributari di Davide. Il SIGNORE rendeva Davide vittorioso dovunque egli
            andasse. <sup>7 </sup> Davide tolse ai servi di Adadezer i loro scudi
            d'oro e li portò a Gerusalemme. <sup>8 </sup> Il re Davide prese anche
            una gran quantità di bronzo a Betà e a Berotai, città di Adadezer.<br>
            <sup>9 </sup> Quando Toi, re di Camat, udì che Davide aveva sconfitto
            tutto l'esercito di Adadezer, <sup>10 </sup> mandò al re Davide Ioram,
            suo figlio, per salutarlo e per congratularsi con lui perché aveva
            affrontato Adadezer e lo aveva sconfitto (Adadezer era sempre in guerra
            con Toi); Ioram portò con sé dei vasi d'argento, dei vasi d'oro e dei vasi
            di bronzo. <sup>11 </sup> Il re Davide consacrò anche quelli al SIGNORE,
            come aveva già consacrato l'argento e l'oro tolto alle nazioni che aveva
            soggiogate: <sup>12 </sup> ai Siri, ai Moabiti, agli Ammoniti, ai
            Filistei, agli Amalechiti; e come aveva fatto del bottino di Adadezer,
            figlio di Reob, re di Soba.<br>
            <sup>13 </sup> Al ritorno dalla sua vittoria sui Siri, Davide si acquistò
            ancora fama sconfiggendo nella valle del Sale diciottomila Idumei. <sup>
                14
            </sup> Pose delle guarnigioni in Idumea; ne mise per tutta l'Idumea e
            tutti gli Edomiti divennero sudditi di Davide, e il SIGNORE rendeva Davide
            vittorioso dovunque egli andasse.<br>
            <sup>15 </sup> Davide regnò su tutto Israele, amministrando il diritto e
            la giustizia a tutto il suo popolo. <sup>16 </sup> Ioab, figlio di
            Seruia, comandava l'esercito; Giosafat, figlio di Ailud, era cancelliere;
            <sup>17 </sup> Sadoc, figlio di Aitub, e Aimelec, figlio di Abiatar,
            erano sacerdoti; Seraia era segretario; <sup>18 </sup> Benaia, figlio di
            Ieoiada, era capo dei Cheretei e dei Peletei, e i figli di Davide erano
            ministri.
        </p>

        <h3 class="h3">Benevolenza di Davide verso Mefiboset</h3>

        <p class="p">
            ​<span class="color_of_chapter">9 </span><sup>1 </sup> Davide disse: «C'è ancora qualcuno della casa di Saul, al
            quale possa fare del bene per amore di Gionatan?» <sup>2 </sup> C'era un
            servo della casa di Saul, di nome Siba, che fu fatto venire da Davide. Il
            re gli chiese: «Sei tu Siba?» Egli rispose: «Servo tuo». <sup>3 </sup>
            Il re gli disse: «C'è ancora qualcuno della casa di Saul al quale io possa
            far del bene per amore di Dio?» Siba rispose al re: «C'è ancora un figlio
            di Gionatan, storpio dei piedi». <sup>4 </sup> Il re gli disse: «Dov'è?»
            Siba rispose al re: «È a Lodebar in casa di Machir, figlio di Ammiel».<br>
            <sup>5 </sup> Allora il re lo mandò a prendere in casa di Machir, figlio
            di Ammiel, a Lodebar. <sup>6 </sup> E Mefiboset, figlio di Gionatan,
            figlio di Saul, andò da Davide, si gettò con la faccia a terra e si
            prostrò davanti a lui. Davide disse: «Mefiboset!» Egli rispose: «Ecco il
            tuo servo!» <sup>7 </sup> Davide gli disse: «Non temere, perché io non
            mancherò di trattarti con bontà per amore di Gionatan tuo padre, ti
            restituirò tutte le terre di Saul tuo nonno e tu mangerai sempre alla mia
            mensa». <sup>8 </sup> Mefiboset s'inchinò profondamente e disse: «Che
            cos'è il tuo servo, perché tu ti degni di guardare un cane morto come sono
            io?»<br>
            <sup>9 </sup> Allora il re chiamò Siba, servo di Saul, e gli disse:
            «Tutto quello che apparteneva a Saul e a tutta la sua casa io lo do al
            figlio del tuo signore. <sup>10 </sup> Tu dunque, con i tuoi figli e con
            i tuoi servi, coltiverai per lui le terre e gli porterai il raccolto,
            perché il figlio del tuo signore abbia pane da mangiare; Mefiboset, figlio
            del tuo signore, mangerà sempre alla mia mensa». Siba aveva quindici figli
            e venti servi. <sup>11 </sup> Siba disse al re: «Il tuo servo farà tutto
            quello che il re mio signore ordina al suo servo». Mefiboset mangiò alla
            mensa di Davide come uno dei figli del re. <sup>12 </sup> Mefiboset
            aveva un figlioletto chiamato Mica; tutti quelli che stavano in casa di
            Siba erano servi di Mefiboset. <sup>13 </sup> Mefiboset abitava a
            Gerusalemme perché mangiava sempre alla mensa del re. Era zoppo da
            entrambi i piedi.
        </p>

        <h3 class="h3">
            Oltraggio fatto dal re degli Ammoniti ai messaggeri di Davide; guerra
            contro gli Ammoniti e i loro alleati
        </h3>

        <p class="p">
            ​<span class="color_of_chapter">10 </span><sup>1 </sup> Dopo queste cose, il re degli Ammoniti morì, e Canun, suo
            figlio, regnò al suo posto. <sup>2 </sup> Davide disse: «Voglio usare a
            Canun, figlio di Naas, benevolenza, come suo padre ne usò verso di me».
            Davide mandò i suoi servitori a consolarlo della perdita del padre. Ma
            quando i servitori di Davide giunsero nel paese dei figli di Ammon, <sup>
                3
            </sup> i prìncipi dei figli di Ammon dissero a Canun, loro signore: «Credi
            tu che Davide ti abbia mandato dei consolatori per onorare tuo padre? Non
            ha piuttosto mandato da te i suoi servitori per esplorare la città, per
            spiarla e distruggerla?» <sup>4 </sup> Allora Canun prese i servitori di
            Davide, fece loro radere la metà della barba e tagliare la metà delle
            vesti fino alle natiche, poi li rimandò. <sup>5 </sup> Quando fu
            informato della cosa, Davide mandò gente a incontrarli, perché quegli
            uomini provavano grande vergogna. Il re fece dire loro: «Restate a Gerico
            finché vi sia ricresciuta la barba, poi tornerete».<br>
            <sup>6 </sup> I figli di Ammon videro che si erano attirati l'odio di
            Davide, e assoldarono ventimila fanti dei Siri di Bet-Reob e dei Siri di
            Soba, mille uomini del re di Maaca e dodicimila uomini della gente di Tob.
            <sup>7 </sup> Quando Davide udì questo, inviò contro di loro Ioab con
            tutto l'esercito degli uomini di valore. <sup>8 </sup> I figli di Ammon
            uscirono e si disposero in ordine di battaglia all'ingresso della porta
            della città, mentre i Siri di Soba e di Reob e la gente di Tob e di Maaca
            stavano a parte, nella campagna.<br>
            <sup>9 </sup> Quando Ioab vide che quelli erano pronti ad
            attaccarlo di fronte e alle spalle, scelse un corpo tra gli uomini
            migliori d'Israele, lo dispose in ordine di battaglia contro i Siri <sup>
                10
            </sup> e mise il resto del popolo sotto gli ordini di suo fratello
            Abisai, per far fronte ai figli di Ammon; <sup>11 </sup> poi disse ad
            Abisai: «Se i Siri sono più forti di me, tu mi verrai in soccorso, e se i
            figli di Ammon sono più forti di te, verrò io a soccorrerti. <sup>12 </sup>
            Abbi coraggio e dimostriamoci forti per il nostro popolo e per le città
            del nostro Dio; e faccia il SIGNORE quello che gli piacerà». <sup>13 </sup>
            Poi Ioab, con la gente che aveva con sé, avanzò per attaccare i Siri, i
            quali fuggirono davanti a lui. <sup>14 </sup> Quando i figli di Ammon
            videro che i Siri erano fuggiti, fuggirono anche loro davanti ad Abisai e
            rientrarono nella città. Allora Ioab ritornò dalla spedizione contro gli
            Ammoniti e venne a Gerusalemme.<br>
            <sup>15 </sup> I Siri, vedendosi sconfitti da Israele, si riunirono in
            massa. <sup>16 </sup> Adadezer mandò a chiamare i Siri che abitavano
            dall'altra parte del fiume e quelli giunsero a Chelam, guidati da Sobac,
            capo dell'esercito di Adadezer. <sup>17 </sup> Il fatto fu riferito a
            Davide, che radunò tutto Israele, passò il Giordano e giunse a Chelam. I
            Siri presero posizione di fronte a Davide e cominciarono la battaglia. <sup>
                18
            </sup> Ma i Siri fuggirono davanti a Israele e Davide uccise ai Siri gli
            uomini di settecento carri, quarantamila cavalieri, e colpì pure Sobac,
            capo del loro esercito, che morì là. <sup>19 </sup> Quando tutti i re
            vassalli di Adadezer si videro sconfitti da Israele, fecero pace con
            Israele e furono a lui soggetti. I Siri non osarono più andare in aiuto ai
            figli di Ammon.
        </p>

        <h3 class="h3">Davide si rende colpevole di adulterio e di omicidio</h3>

        <p class="p">
            ​<span class="color_of_chapter">11 </span><sup>1 </sup> L'anno seguente, nella stagione in cui i re cominciano le
            guerre, Davide mandò Ioab con la sua gente e con tutto Israele a devastare
            il paese dei figli di Ammon e ad assediare Rabba; ma Davide rimase a
            Gerusalemme.<br>
            <sup>2 </sup> Una sera Davide, alzatosi dal suo letto, si mise a
            passeggiare sulla terrazza del palazzo reale; dalla terrazza vide una
            donna che faceva il bagno. La donna era bellissima. <sup>3 </sup> Davide
            mandò a chiedere chi fosse la donna. Gli dissero: «È Bat-Sceba, figlia di
            Eliam, moglie di Uria, l'Ittita». <sup>4 </sup> Davide mandò a
            prenderla; lei venne da lui ed egli si unì a lei, che si era purificata
            dalla sua impurità; poi lei tornò a casa sua. <sup>5 </sup> La donna
            rimase incinta e lo fece sapere a Davide dicendo: «Sono incinta».<br>
            <sup>6 </sup> Allora Davide fece dire a Ioab: «Mandami Uria, l'Ittita».
            Ioab mandò Uria da Davide. <sup>7 </sup> Quando Uria giunse da Davide,
            questi gli chiese come stavano Ioab e il popolo e come andava la guerra. <sup>
                8
            </sup> Poi Davide disse a Uria: «Scendi a casa tua e lavati i piedi». Uria
            uscì dal palazzo reale e gli furono mandate dietro delle vivande del re. <sup>
                9
            </sup> Ma Uria dormì alla porta del palazzo del re con tutti i servi del
            suo signore, e non scese a casa sua. <sup>10 </sup> Ciò fu riferito a
            Davide. Gli dissero: «Uria non è sceso a casa sua». Allora Davide disse a
            Uria: «Tu hai fatto un lungo viaggio. Perché dunque non sei sceso a casa
            tua?» <sup>11 </sup> Uria rispose a Davide: «L'arca, Israele e Giuda
            stanno sotto le tende, Ioab mio signore e i suoi servi sono accampati in
            aperta campagna e io entrerei in casa mia per mangiare, bere e per
            coricarmi con mia moglie? Com'è vero che il SIGNORE vive e che anche tu
            vivi, io non farò questo!» <sup>12 </sup> Davide disse a Uria:
            «Trattieniti qui anche oggi, e domani ti lascerò partire». Così Uria
            rimase a Gerusalemme quel giorno e il giorno seguente. <sup>13 </sup>
            Davide lo invitò a mangiare e a bere con sé; lo ubriacò, e la sera Uria
            uscì per andarsene a dormire sul suo lettuccio con i servi del suo
            signore, ma non scese a casa sua. <sup>14 </sup> La mattina seguente,
            Davide scrisse una lettera a Ioab e gliela mandò per mezzo d'Uria. <sup>
                15
            </sup> Nella lettera aveva scritto così: «Mandate Uria al fronte, dove
            più infuria la battaglia; poi ritiratevi da lui, perché egli resti colpito
            e muoia». <sup>16 </sup> Ioab dunque, assediando la città, pose Uria nel
            luogo dove sapeva che il nemico aveva degli uomini valorosi. <sup>17 </sup>
            Gli uomini della città fecero una sortita e attaccarono Ioab; parecchi del
            popolo, della gente di Davide, caddero e perì anche Uria, l'Ittita. <sup>
                18
            </sup> Allora Ioab inviò un messaggero a Davide per fargli sapere tutte
            le cose che erano accadute nella battaglia <sup>19 </sup> e diede al
            messaggero quest'ordine: «Quando avrai finito di raccontare al re tutto
            quello che è successo nella battaglia, <sup>20 </sup> può darsi che il
            re vada in collera e ti dica: "Perché vi siete avvicinati così alla città
            per dare battaglia? Non sapevate che avrebbero tirato dalle mura? <sup>
                21
            </sup> Chi fu che uccise Abimelec, figlio di Ierubbeset? Non fu una donna
            che gli gettò addosso un pezzo di macina dalle mura, in modo che morì a
            Tebes? Perché vi siete avvicinati così alle mura?" Tu allora gli dirai:
            "Anche il tuo servo Uria, l'Ittita, è morto"».<br>
            <sup>22 </sup> Il messaggero partì e, giunto, riferì a Davide tutto
            quello che Ioab l'aveva incaricato di dire. <sup>23 </sup> Il messaggero
            disse a Davide: «I nemici avevano avuto del vantaggio su di noi e avevano
            fatto una sortita contro di noi nella campagna, ma noi fummo loro addosso
            fino alla porta della città; <sup>24 </sup> allora gli arcieri tirarono
            sulla tua gente dalle mura e parecchi della gente del re perirono, e Uria,
            l'Ittita, tuo servo, perì anche lui». <sup>25 </sup> Allora Davide disse
            al messaggero: «Dirai così a Ioab: "Non affliggerti per ciò che è
            accaduto, perché la spada divora ora l'uno ora l'altro; rinforza l'attacco
            contro la città e distruggila". E tu fagli coraggio».<br>
            <sup>26 </sup> Quando la moglie di Uria udì che suo marito
            era morto, lo pianse. <sup>27 </sup> Dopo che ebbe finito i giorni del
            lutto, Davide la mandò a prendere in casa sua. Lei divenne sua moglie e
            gli partorì un figlio. Ma quello che Davide aveva fatto dispiacque al
            SIGNORE.
        </p>

        <h3 class="h3">Pentimento e punizione di Davide</h3>

        <p class="p">
            ​<span class="color_of_chapter">12 </span><sup>1 </sup> Il SIGNORE mandò Natan da Davide e Natan andò da lui e gli
            disse: «C'erano due uomini nella stessa città, uno ricco e l'altro povero.
            <sup>2 </sup> Il ricco aveva pecore e buoi in grandissimo numero; <sup>
                3
            </sup> ma il povero non aveva nulla, se non una piccola agnellina che egli
            aveva comprata e allevata; gli era cresciuta in casa insieme ai figli,
            mangiando il pane di lui, bevendo alla sua coppa e dormendo sul suo seno.
            Essa era per lui come una figlia. <sup>4 </sup> Un giorno arrivò un
            viaggiatore a casa dell'uomo ricco. Questi, risparmiando le sue pecore e i
            suoi buoi, non ne prese per preparare un pasto al viaggiatore che era
            capitato da lui; prese invece l'agnellina dell'uomo povero e la cucinò per
            colui che gli era venuto in casa».<br>
            <sup>5 </sup> Davide si adirò moltissimo contro quell'uomo e disse a
            Natan: «Com'è vero che il SIGNORE vive, colui che ha fatto questo merita
            la morte; <sup>6 </sup> e pagherà quattro volte il valore
            dell'agnellina, per aver fatto una cosa simile e non aver avuto pietà».<br>
            <sup>7 </sup> Allora Natan disse a Davide: «Tu sei quell'uomo! Così dice
            il SIGNORE, il Dio d'Israele: "Io ti ho unto re d'Israele e ti ho liberato
            dalle mani di Saul, <sup>8 </sup> ti ho dato la casa del tuo signore e
            ho messo nelle tue braccia le donne del tuo signore; ti ho dato la casa
            d'Israele e di Giuda e, se questo era troppo poco, vi avrei aggiunto anche
            dell'altro. <sup>9 </sup> Perché dunque hai disprezzato la parola del
            SIGNORE, facendo ciò che è male ai suoi occhi? Tu hai fatto uccidere Uria,
            l'Ittita, hai preso per te sua moglie e hai ucciso lui con la spada dei
            figli di Ammon. <sup>10 </sup> Ora dunque la spada non si allontanerà
            mai dalla tua casa, perché tu mi hai disprezzato e hai preso per te la
            moglie di Uria, l'Ittita". <sup>11 </sup> Così dice il SIGNORE: "Ecco,
            io farò venire addosso a te delle sciagure dall'interno della tua stessa
            casa; prenderò le tue mogli sotto i tuoi occhi per darle a un altro, che
            si unirà a loro alla luce di questo sole; <sup>12 </sup> poiché tu lo
            hai fatto in segreto; ma io farò questo davanti a tutto Israele e in
            faccia al sole"».<br>
            <sup>13 </sup> Allora Davide disse a Natan: «Ho peccato contro il
            SIGNORE». Natan rispose a Davide: «Il SIGNORE ha perdonato il tuo peccato;
            tu non morirai. <sup>14 </sup> Tuttavia, siccome facendo così tu hai
            dato ai nemici del SIGNORE ampia occasione di bestemmiare, il figlio che
            ti è nato dovrà morire». Natan tornò a casa sua.<br>
            <sup>15 </sup> Il SIGNORE colpì il bambino che la moglie di Uria aveva
            partorito a Davide, ed esso cadde gravemente ammalato. <sup>16 </sup>
            Davide quindi rivolse suppliche a Dio per il bambino e digiunò; poi venne
            e passò la notte disteso per terra. <sup>17 </sup> Gli anziani della sua
            casa insistettero presso di lui perché egli si alzasse da terra; ma egli
            non volle e rifiutò di prendere cibo con loro. <sup>18 </sup> Il settimo
            giorno il bambino morì; i servitori di Davide non osavano fargli sapere
            che il bambino era morto; perché dicevano: «Quando il bambino era ancora
            vivo, gli abbiamo parlato ed egli non ha dato ascolto alle nostre parole;
            come faremo ora a dirgli che il bambino è morto? Potrebbe commettere un
            gesto disperato». <sup>19 </sup> Ma Davide, vedendo che i suoi servitori
            bisbigliavano tra di loro, comprese che il bambino era morto e disse ai
            suoi servitori: «È morto il bambino?» Quelli risposero: «È morto». <sup>
                20
            </sup> Allora Davide si alzò da terra, si lavò, si unse e si cambiò le
            vesti; poi andò nella casa del SIGNORE e vi si prostrò; tornato a casa
            sua, chiese che gli portassero da mangiare e mangiò. <sup>21 </sup> I
            suoi servitori gli dissero: «Che cosa fai? Quando il bambino era ancora
            vivo digiunavi e piangevi; ora che è morto, ti alzi e mangi!» <sup>22 </sup>
            Egli rispose: «Quando il bambino era ancora vivo, digiunavo e piangevo,
            perché dicevo: "Chissà che il SIGNORE non abbia pietà di me e il bambino
            non resti in vita?" Ma ora che è morto, perché dovrei digiunare? <sup>
                23
            </sup> Posso forse farlo ritornare? Io andrò da lui, ma egli non ritornerà
            da me!»<br>
            <sup>24 </sup> Poi Davide consolò Bat-Sceba sua moglie, entrò da lei e si
            unì a lei; lei partorì un figlio che chiamò Salomone. <sup>25 </sup> Il
            SIGNORE amò Salomone e mandò il profeta Natan che lo chiamò Iedidia, a
            motivo dell'amore che il SIGNORE gli portava.
        </p>

        <h3 class="h3">Rabba è conquistata da Davide e da Ioab</h3>

        <p class="p">
            <sup>26 </sup> Ioab assediò Rabba dei figli di Ammon,
            s'impadronì della città reale <sup>27 </sup> e inviò dei messaggeri a
            Davide per dirgli: «Ho assalito Rabba e mi sono già impossessato della
            città delle acque. <sup>28 </sup> Raduna il rimanente del popolo,
            accampati contro la città, e prendila, perché altrimenti, se la conquisto
            io, porterà il mio nome». <sup>29 </sup> Davide radunò tutto il popolo,
            si mosse verso Rabba, l'assalì, la prese; <sup>30 </sup> tolse dalla
            testa del loro re la corona, che pesava un talento d'oro e conteneva
            pietre preziose, ed essa fu posta sulla testa di Davide. Egli riportò
            anche dalla città un bottino grandissimo. <sup>31 </sup> Fece uscire gli
            abitanti che erano nella città, li fece lavorare con seghe di ferro e
            scuri di ferro, e li mise a fabbricare mattoni. Così fece a tutte le città
            dei figli di Ammon. Poi Davide se ne tornò a Gerusalemme con tutto il
            popolo.
        </p>

        <h3 class="h3">Incesto di Amnon</h3>

        <p class="p">
            <span class="color_of_chapter">13 </span><sup>1 </sup> Dopo queste cose avvenne che Absalom, figlio di Davide,
            aveva una sorella di nome Tamar, che era bella; e Amnon, figlio di Davide,
            se ne innamorò. <sup>2 </sup> Amnon si appassionò a tal punto per Tamar,
            sua sorella, da diventarne malato; perché lei era vergine e pareva
            difficile ad Amnon di fare qualche tentativo con lei. <sup>3 </sup>
            Amnon aveva un amico di nome Ionadab, figlio di Simea, fratello di Davide;
            Ionadab era un uomo molto accorto. <sup>4 </sup> Questi gli disse: «Come
            mai tu, figlio del re, sei ogni giorno più deperito? Non me lo vuoi dire?»
            Amnon gli rispose: «Sono innamorato di Tamar, sorella di mio fratello
            Absalom». <sup>5 </sup> Ionadab gli disse: «Mettiti a letto e fingiti
            malato. Quando tuo padre verrà a vederti, digli: "Fa', ti prego, che mia
            sorella Tamar venga a darmi da mangiare e a preparare il cibo in mia
            presenza perché io lo veda e mangi quel che mi darà"». <sup>6 </sup>
            Amnon dunque si mise a letto e si finse ammalato; e quando il re lo venne
            a vedere, Amnon gli disse: «Fa', ti prego, che mia sorella Tamar venga e
            prepari un paio di frittelle in mia presenza; così mangerò quel che mi
            darà».<br>
            <sup>7 </sup> Allora Davide mandò a dire a Tamar: «Va' a casa di Amnon e
            preparagli qualcosa da mangiare». <sup>8 </sup> Tamar andò a casa di
            Amnon, suo fratello, che era a letto; prese della farina stemperata,
            l'intrise, preparò delle frittelle e le fece cuocere davanti a lui. <sup>
                9
            </sup> Poi prese la padella, servì le frittelle e gliele mise davanti, ma
            egli rifiutò di mangiare e disse: «Fate uscire di qui tutta la gente».
            Tutti uscirono. <sup>10 </sup> Allora Amnon disse a Tamar: «Portami il
            cibo in camera e lo prenderò dalle tue mani». Tamar prese le frittelle che
            aveva fatte e le portò in camera ad Amnon, suo fratello. <sup>11 </sup>
            Ma mentre gliele porgeva perché mangiasse, egli l'afferrò e le disse:
            «Vieni a unirti a me, sorella mia». <sup>12 </sup> Lei gli rispose: «No,
            fratello mio, non farmi violenza; questo non si fa in Israele; non
            commettere una tale infamia! <sup>13 </sup> Io dove potrei andare piena
            di vergogna? E quanto a te, tu saresti considerato un infame in Israele.
            Te ne prego, parlane piuttosto al re, egli non ti rifiuterà il permesso di
            sposarmi». <sup>14 </sup> Ma egli non volle darle ascolto e, essendo più
            forte di lei, la violentò e si unì a lei. <sup>15 </sup> Poi Amnon ebbe
            verso di lei un odio fortissimo, a tal punto che l'odio per lei fu
            maggiore dell'amore di cui l'aveva amata prima. Le disse: «Àlzati,
            vattene!» <sup>16 </sup> Lei gli rispose: «Non mi fare, cacciandomi, un
            torto maggiore di quello che mi hai già fatto». Ma egli non volle darle
            ascolto. <sup>17 </sup> Anzi, chiamato il servo che lo assisteva, gli
            disse: «Caccia via da me costei e chiudile dietro la porta!» <sup>18 </sup>
            Lei portava una tunica con le maniche, perché le figlie del re portavano
            simili vesti finché erano vergini. Il servo di Amnon dunque la mise fuori
            e le chiuse la porta dietro. <sup>19 </sup> E Tamar si sparse della
            cenere sulla testa, si stracciò di dosso la tunica con le maniche, e
            mettendosi la mano sul capo, se ne andò gridando.<br>
            <sup>20 </sup> Absalom, suo fratello, le disse: «Forse che Amnon, tuo
            fratello, è stato con te? Per ora taci, sorella mia; egli è tuo fratello;
            non tormentarti per questo». Tamar, desolata, rimase in casa di Absalom,
            suo fratello. <sup>21 </sup> Il re Davide udì tutte queste cose e si
            adirò molto. <sup>22 </sup> Absalom non disse una parola ad Amnon né in
            bene né in male; perché odiava Amnon per la violenza che aveva fatta a
            Tamar, sua sorella.
        </p>

        <h3 class="h3">Absalom fa uccidere Amnon; la sua fuga</h3>

        <p class="p">
            <sup>23 </sup> Due anni dopo, Absalom faceva tosare le sue pecore a
            Baal-Asor presso Efraim, e invitò tutti i figli del re. <sup>24 </sup>
            Absalom andò a trovare il re e gli disse: «Ecco, il tuo servo ha i
            tosatori; ti prego, venga anche il re con i suoi servitori a casa del tuo
            servo!» <sup>25 </sup> Ma il re disse ad Absalom: «No, figlio mio, non
            andiamo tutti, affinché non ti siamo di peso». Sebbene Absalom insistesse,
            il re non volle andare; ma gli diede la sua benedizione. <sup>26 </sup>
            Absalom disse: «Se non vuoi venire, ti prego, permetti ad Amnon, mio
            fratello, di venire con noi». Il re gli rispose: «Perché dovrebbe andare
            con te?» <sup>27 </sup> Ma Absalom tanto insisté, che Davide lasciò
            andare con lui Amnon e tutti i figli del re.<br>
            <sup>28 </sup> Allora Absalom diede quest'ordine ai suoi servi: «Badate,
            quando Amnon avrà il cuore riscaldato dal vino e io vi dirò: "Colpite
            Amnon!", uccidetelo, e non abbiate paura; non sono io che ve lo comando?
            Fatevi coraggio e comportatevi da forti!» <sup>29 </sup> I servi di
            Absalom fecero ad Amnon come Absalom aveva comandato. Allora tutti i figli
            del re si alzarono, montarono ciascuno sul suo mulo e fuggirono.<br>
            <sup>30 </sup> Mentre essi erano ancora per via, giunse a
            Davide la notizia che Absalom aveva ucciso tutti i figli del re e che
            neppure uno di loro era scampato. <sup>31 </sup> Allora il re si alzò,
            si strappò le vesti e si gettò per terra e tutti i suoi servi gli stavano
            accanto, con le vesti stracciate. <sup>32 </sup> Ma Ionadab, figlio di
            Simea, fratello di Davide, prese a dire: «Non dica il mio signore che
            tutti i giovani, figli del re, sono stati uccisi; solo Amnon è morto; per
            Absalom era cosa decisa fin dal giorno che Amnon gli violentò sua sorella
            Tamar. <sup>33 </sup> Quindi non si affligga il re mio signore come se
            tutti i figli del re fossero morti; solo Amnon è morto. E Absalom è
            fuggito».<br>
            <sup>34 </sup> Il giovane che stava di sentinella alzò gli occhi, guardò
            e vide che una gran folla di gente veniva per la via di ponente, dal lato
            del monte. <sup>35 </sup> Ionadab disse al re: «Ecco i figli del re che
            arrivano! Le cose stanno come il tuo servo ha detto». <sup>36 </sup>
            Appena finì di parlare, ecco giungere i figli del re, i quali alzarono la
            voce e piansero; anche il re e tutti i suoi servitori versarono abbondanti
            lacrime. <sup>37 </sup> Absalom fuggì e andò da Talmai, figlio di
            Ammiur, re di Ghesur. Davide faceva cordoglio per suo figlio ogni giorno.<br>
            <sup>38 </sup> Absalom rimase tre anni a Ghesur, dove era andato dopo
            essersi dato alla fuga. <sup>39 </sup> Poi l'ira del re Davide contro
            Absalom si calmò, perché Davide si era consolato della morte di Amnon.
        </p>

        <h3 class="h3">Intrigo di Ioab e ritorno di Absalom</h3>

        <p class="p">
            <span class="color_of_chapter">14 </span><sup>1 </sup> Ioab, figlio di Seruia, accortosi che il cuore del re si
            placava verso Absalom, <sup>2 </sup> fece venire da Tecoa una donna
            saggia alla quale disse: «Fingi di essere in lutto: mettiti una veste da
            lutto, non ti ungere con olio e sii come una donna che pianga da molto
            tempo un morto; <sup>3 </sup> poi entra dove sta il re e parlagli così e
            così». Ioab le suggerì le parole da dire.<br>
            <sup>4 </sup> La donna di Tecoa andò dunque a parlare al re, si gettò con
            la faccia a terra, si prostrò e disse: «O re, aiutami!» <sup>5 </sup> Il
            re le disse: «Che hai?» Lei rispose: «Purtroppo io sono una vedova. Mio
            marito è morto. <sup>6 </sup> La tua serva aveva due figli, i quali
            litigarono in campagna e vennero alle mani; siccome non c'era nessuno che
            li separasse, uno colpì l'altro e l'uccise. <sup>7 </sup> Ora tutta la
            famiglia è insorta contro la tua serva, dicendo: "Consegnaci l'omicida,
            affinché lo facciamo morire per vendicare il fratello che egli ha ucciso;
            così toglieremo di mezzo anche l'erede". In questo modo spegneranno il
            tizzone che mi è rimasto e non lasceranno a mio marito né nome né
            discendenza sulla terra».<br>
            <sup>8 </sup> Il re disse alla donna: «Va' a casa tua; io darò degli
            ordini a tuo riguardo».<br>
            <sup>9 </sup> La donna di Tecoa disse al re: «O re, mio signore, la colpa
            cada su di me e sulla casa di mio padre, ma il re e il suo trono non ne
            siano responsabili». <sup>10 </sup> Replicò il re: «Se qualcuno parla
            contro di te, conducilo da me, e vedrai che non ti toccherà più». <sup>
                11
            </sup> Allora lei disse: «Ti prego, invochi il re come testimone il
            SIGNORE, il tuo Dio, perché il vendicatore del sangue non aumenti la
            rovina e non mi uccidano il figlio». Egli rispose: «Com'è vero che il
            SIGNORE vive, non cadrà a terra un capello di tuo figlio».<br>
            <sup>12 </sup> Allora la donna disse: «Ti prego, lascia che la tua serva
            dica ancora una parola al re mio signore!» Egli rispose: «Parla».<br>
            <sup>13 </sup> La donna riprese: «Perché pensi così contro il popolo di
            Dio? Dalla parola che il re ha ora pronunciata risulta che egli è in un
            certo modo colpevole, in quanto non richiama colui che ha messo al bando.
            <sup>14 </sup> Noi dobbiamo morire e siamo come acqua versata in terra
            che non si può più raccogliere; ma Dio non toglie la vita, anzi desidera
            che il fuggitivo non rimanga bandito lontano da lui. <sup>15 </sup> Ora,
            se io sono venuta a parlare così al re mio signore, è perché il popolo mi
            ha fatto paura e la tua serva ha detto: "Voglio parlare al re; forse il re
            farà quello che gli dirà la sua serva; <sup>16 </sup> il re ascolterà la
            sua serva e la libererà dalle mani di quelli che vogliono sterminare me e
            mio figlio dall'eredità di Dio". <sup>17 </sup> La tua serva diceva:
            "Possa la parola del re mio signore darmi tranquillità!" Infatti il re mio
            signore è come un angelo di Dio per discernere il bene dal male. Il
            SIGNORE, il tuo Dio, sia con te».<br>
            <sup>18 </sup> Il re rispose e disse alla donna: «Ti prego, non
            nascondermi quello che io ti domanderò». La donna disse: «Parli pure il
            re, mio signore». <sup>19 </sup> Il re le chiese: «Non c'è dietro a
            tutto questo la mano di Ioab?» La donna rispose: «Com'è vero che tu vivi,
            o re, mio signore, la cosa sta né più né meno come ha detto il re mio
            signore. Infatti, il tuo servo Ioab è colui che mi ha dato questi ordini
            ed è lui che ha suggerito tutte queste parole alla tua serva. <sup>20 </sup>
            Il tuo servo Ioab ha fatto così per dare un altro aspetto alla vicenda di
            Absalom; ma il mio signore è saggio come un angelo di Dio e conosce tutto
            quello che avviene sulla terra».<br>
            <sup>21 </sup> Allora il re disse a Ioab: «Voglio fare quello che hai
            chiesto; va' dunque e fa' tornare il giovane Absalom». <sup>22 </sup>
            Ioab si gettò con la faccia a terra, si prostrò, benedisse il re e disse:
            «Oggi il tuo servo riconosce che ha trovato grazia agli occhi tuoi, o re,
            mio signore; poiché il re ha fatto quello che il suo servo gli ha
            chiesto». <sup>23 </sup> Ioab dunque partì, andò a Ghesur e condusse
            Absalom a Gerusalemme. <sup>24 </sup> Il re disse: «Si ritiri in casa
            sua e non veda la mia faccia!» Così Absalom si ritirò in casa sua e non
            vide la faccia del re.<br>
            <sup>25 </sup> In tutto Israele non c'era uomo che fosse
            celebrato per la sua bellezza quanto Absalom; dalla pianta del piede fino
            alla sommità del capo non c'era in lui nessun difetto. <sup>26 </sup>
            Quando si faceva tagliare i capelli (e se li faceva tagliare ogni anno
            perché la capigliatura gli pesava troppo) il peso dei suoi capelli era di
            duecento sicli a peso del re. <sup>27 </sup> Ad Absalom nacquero tre
            figli e una figlia di nome Tamar, che era donna di bell'aspetto.<br>
            <sup>28 </sup> Absalom abitò a Gerusalemme due anni senza vedere la
            faccia del re. <sup>29 </sup> Poi Absalom fece chiamare Ioab per
            mandarlo dal re; ma egli non volle venire da lui; lo mandò a chiamare una
            seconda volta, ma Ioab non volle venire. <sup>30 </sup> Allora Absalom
            disse ai suoi servi: «Guardate! Il campo di Ioab è vicino al mio e c'è
            dell'orzo; andate a dargli fuoco!» I servi di Absalom incendiarono il
            campo. <sup>31 </sup> Allora Ioab si alzò, andò a casa di Absalom e gli
            disse: «Perché i tuoi servi hanno incendiato il mio campo?» <sup>32 </sup>
            Absalom rispose a Ioab: «Io ti avevo mandato a dire: "Vieni qua, perché
            possa mandarti dal re a dirgli: ‘Perché sono tornato da Ghesur? Sarebbe
            meglio per me se io fossi ancora là!'". Dunque fa' in modo che io veda la
            faccia del re! Se sono colpevole, mi faccia pure morire!» <sup>33 </sup>
            Ioab allora andò dal re e gli fece l'ambasciata. Il re fece chiamare
            Absalom, il quale venne a lui e si prostrò con la faccia a terra in sua
            presenza; e il re baciò Absalom.
        </p>

        <h3 class="h3">Ribellione di Absalom</h3>

        <p class="p">
            <span class="color_of_chapter">15 </span><sup>1 </sup> Dopo queste cose Absalom si procurò un cocchio, dei
            cavalli e cinquanta uomini che correvano davanti a lui. <sup>2 </sup>
            Absalom si alzava la mattina presto e si metteva da un lato della via che
            conduceva alle porte della città; quando qualcuno aveva un processo e si
            recava dal re per chiedere giustizia, Absalom lo chiamava e gli chiedeva:
            «Di quale città sei?» L'altro gli rispondeva: «Il tuo servo è di tale e
            tale tribù d'Israele». <sup>3 </sup> Allora Absalom gli diceva: «Vedi,
            la tua causa è buona e giusta, ma non c'è chi sia delegato dal re per
            sentirti». <sup>4 </sup> Poi Absalom aggiungeva: «Oh, se facessero me
            giudice del paese! Chiunque avesse un litigio o un reclamo verrebbe da me
            e io gli farei giustizia». <sup>5 </sup> Quando uno gli si avvicinava
            per prostrarsi davanti a lui, egli gli porgeva la mano, l'abbracciava e lo
            baciava. <sup>6 </sup> Absalom faceva così con tutti gli Israeliti che
            venivano dal re per chiedere giustizia; in questo modo Absalom rubò il
            cuore della gente d'Israele.<br>
            <sup>7 </sup> Quattro anni dopo, Absalom disse al re: «Ti prego, lasciami
            andare a Ebron a sciogliere un voto che ho fatto al SIGNORE. <sup>8 </sup>
            Infatti, durante la sua residenza a Ghesur, in Siria, il tuo servo fece un
            voto, dicendo: "Se il SIGNORE mi riconduce a Gerusalemme, io servirò il
            SIGNORE a Ebron"». <sup>9 </sup> Il re gli disse: «Va' in pace!» Così
            egli si alzò e andò a Ebron.<br>
            <sup>10 </sup> Intanto Absalom mandò degli emissari per tutte le tribù
            d'Israele a dire: «Quando udrete il suono della tromba, direte: "Absalom è
            proclamato re a Ebron"». <sup>11 </sup> Con Absalom partirono da
            Gerusalemme duecento uomini, i quali, essendo stati invitati, partirono in
            tutta la loro semplicità, senza sapere nulla. <sup>12 </sup> Mentre
            offriva i sacrifici, Absalom mandò a chiamare Aitofel, il Ghilonita,
            consigliere di Davide, perché venisse dalla sua città di Ghilo. La
            congiura si rafforzava e il popolo diventava sempre più numeroso attorno
            ad Absalom.
        </p>

        <h3 class="h3">Fuga di Davide</h3>

        <p class="p">
            <sup>13 </sup> Venne a Davide un messaggero, che disse: «Il cuore degli
            uomini d'Israele si è volto verso Absalom». <sup>14 </sup> Allora Davide
            disse a tutti i suoi servi che erano con lui a Gerusalemme: «Alzatevi,
            fuggiamo altrimenti nessuno di noi scamperà dalle mani di Absalom.
            Affrettatevi a partire, affinché, con una rapida marcia, non ci sorprenda,
            piombandoci rovinosamente addosso e mettendo la città a fil di spada». <sup>
                15
            </sup> I servitori del re gli dissero: «Ecco i tuoi servi, pronti a fare
            tutto quello che piacerà al re, nostro signore». <sup>16 </sup> Il re
            dunque partì, seguito da tutta la sua casa, e lasciò dieci concubine a
            custodire il palazzo. <sup>17 </sup> Il re partì seguito da tutto il
            popolo, e si fermarono a Bet-Merac. <sup>18 </sup> Tutti i servitori del
            re camminavano al suo fianco; e tutti i Cheretei, tutti i Peletei e tutti
            i Ghittei, che in seicento erano venuti da Gat al suo seguito, camminavano
            davanti al re.<br>
            <sup>19 </sup> Allora il re disse a Ittai di Gat: «Perché vuoi venire
            anche tu con noi? Torna indietro e rimani con il re; perché sei un
            forestiero e per di più un esule della tua patria. <sup>20 </sup> Tu sei
            arrivato solo ieri e oggi ti farei andare errando qua e là con noi, mentre
            io stesso non so dove vado? Torna indietro e riconduci con te i tuoi
            fratelli; siano con te la bontà e la fedeltà del SIGNORE!» <sup>21 </sup>
            Ma Ittai rispose al re e disse: «Com'è vero che il SIGNORE vive e che vive
            il re mio signore, in qualunque luogo sarà il re mio signore, per morire o
            per vivere, là sarà pure il tuo servo». <sup>22 </sup> Allora Davide
            disse a Ittai: «Va' pure avanti!» Ittai, il Ghitteo, passò avanti con
            tutta la sua gente e con tutti i bambini che erano con lui.<br>
            <sup>23 </sup> Tutti quelli del paese piangevano ad alta voce, mentre
            tutto il popolo passava. Il re attraversò il torrente Chidron. Anche tutto
            il popolo l'attraversò, prendendo la via del deserto. <sup>24 </sup>
            C'era anche Sadoc con tutti i Leviti, i quali portavano l'arca del patto
            di Dio. Mentre Abiatar saliva, essi posarono l'arca di Dio, finché tutto
            il popolo non ebbe finito di uscire dalla città.<br>
            <sup>25 </sup> Il re disse a Sadoc: «Riporta in città l'arca
            di Dio. Se io trovo grazia agli occhi del SIGNORE, egli mi farà tornare e
            mi farà vedere l'arca e la sua dimora; <sup>26 </sup> ma se dice: "Io
            non ti gradisco!", eccomi, faccia di me quello che egli vorrà». <sup>27 </sup>
            Il re disse ancora al sacerdote Sadoc: «Vedi? Torna in pace in città con
            tuo figlio Aimaas e con Gionatan, figlio di Abiatar, i vostri due figli
            con voi. <sup>28 </sup> Guardate, io aspetterò nelle pianure del
            deserto, finché mi sia recata qualche notizia da parte vostra». <sup>29 </sup>
            Così Sadoc e Abiatar riportarono a Gerusalemme l'arca di Dio e abitarono
            là.<br>
            <sup>30 </sup> Davide saliva il monte degli Ulivi; saliva piangendo e
            camminava con il capo coperto, a piedi scalzi; e tutta la gente che era
            con lui aveva il capo coperto e, salendo, piangeva.<br>
            <sup>31 </sup> Qualcuno venne a dire a Davide: «Aitofel è con Absalom tra
            i congiurati». Davide disse: «O SIGNORE, rendi vani i consigli di
            Aitofel!»<br>
            <sup>32 </sup> Quando Davide giunse in vetta al monte, al luogo dove si
            adora Dio, gli venne incontro Cusai, l'Archita, con la tunica stracciata e
            il capo coperto di polvere. <sup>33 </sup> Davide gli disse: «Se tu
            vieni con me, mi sarai di peso; <sup>34 </sup> ma se torni in città e
            dici ad Absalom: "Io sarò tuo servo, o re; come fui servo di tuo padre nel
            passato, così sarò adesso servo tuo", cambierai a mio favore i consigli di
            Aitofel. <sup>35 </sup> Laggiù avrai con te i sacerdoti Sadoc e Abiatar.
            Tutto quello che sentirai dire della casa del re, lo farai sapere ai
            sacerdoti Sadoc e Abiatar. <sup>36 </sup> Siccome essi hanno i loro due
            figli, Aimaas, figlio di Sadoc, e Gionatan, figlio di Abiatar, per mezzo
            di loro mi farete sapere tutto quello che avrete sentito». <sup>37 </sup>
            Così Cusai, amico di Davide, tornò in città; e Absalom entrò in
            Gerusalemme.
        </p>

        <h3 class="h3">Siba tradisce Mefiboset</h3>

        <p class="p">
            <span class="color_of_chapter">16 </span><sup>1 </sup> Davide aveva superato di poco la cima del monte, quando
            Siba, servo di Mefiboset, gli venne incontro con un paio di asini sellati
            e carichi di duecento pani, cento grappoli d'uva passa, un centinaio di
            frutti di stagione e un otre di vino. <sup>2 </sup> Il re disse a Siba:
            «Che vuoi fare con queste cose?» Siba rispose: «Gli asini serviranno da
            cavalcatura per la famiglia del re, il pane e i frutti di stagione sono
            per nutrire i giovani, il vino per dissetare quelli che saranno stanchi
            nel deserto». <sup>3 </sup> Il re disse: «Dov'è il figlio del tuo
            signore?» Siba rispose al re: «È rimasto a Gerusalemme, perché ha detto:
            "Oggi la casa d'Israele mi renderà il regno di mio padre"». <sup>4 </sup>
            Il re disse a Siba: «Tutto quello che appartiene a Mefiboset è tuo». Siba
            replicò: «Io mi prostro davanti a te! Possa io trovare grazia agli occhi
            tuoi, o re, mio signore!»
        </p>

        <h3 class="h3">Davide maledetto da Simei</h3>

        <p class="p">
            <sup>5 </sup> Quando il re Davide fu giunto a Baurim, uscì di là un uomo,
            imparentato con la famiglia di Saul, di nome Simei, figlio di Ghera. Egli
            veniva avanti pronunciando maledizioni <sup>6 </sup> e gettando sassi
            contro Davide e contro tutti i servitori del re Davide, mentre tutto il
            popolo e tutti gli uomini valorosi stavano alla destra e alla sinistra del
            re. <sup>7 </sup> Simei malediceva Davide, dicendo: «Vattene, vattene,
            uomo sanguinario, scellerato! <sup>8 </sup> Il SIGNORE fa ricadere sul
            tuo capo tutto il sangue della casa di Saul, al posto del quale tu hai
            regnato; il SIGNORE ha dato il regno nelle mani di Absalom, tuo figlio; e
            ora hai le sciagure che ti sei meritato, perché sei un uomo sanguinario».<br>
            <sup>9 </sup> Allora Abisai, figlio di Seruia, disse al re: «Perché
            questo cane morto osa maledire il re mio signore? Ti prego, lasciami
            andare a mozzargli la testa!» <sup>10 </sup> Ma il re rispose: «Che ho
            da fare con voi, figli di Seruia? Se egli maledice, è perché il SIGNORE
            gli ha detto: "Maledici Davide!" Chi oserà dire: "Perché fai così?"». <sup>
                11
            </sup> Poi Davide disse ad Abisai e a tutti i suoi servitori: «Ecco, mio
            figlio, uscito dalle mie viscere, cerca di togliermi la vita! Quanto più
            lo può fare ora questo Beniaminita! Lasciate che egli maledica, perché
            gliel'ha ordinato il SIGNORE. <sup>12 </sup> Forse il SIGNORE avrà
            riguardo alla mia afflizione e mi farà del bene in cambio delle
            maledizioni di oggi».<br>
            <sup>13 </sup> Davide e la sua gente continuarono il loro cammino; Simei
            camminava sul fianco del monte, di fronte a Davide, e cammin facendo lo
            malediva, gli gettava dei sassi e buttava della polvere. <sup>14 </sup>
            Il re e tutta la gente che era con lui arrivarono ad Aiefim e là ripresero
            fiato.
        </p>

        <h3 class="h3">Absalom a Gerusalemme</h3>

        <p class="p">
            <sup>15 </sup> Intanto Absalom e tutto il popolo, gli uomini d'Israele,
            erano entrati a Gerusalemme; Aitofel era con lui.<br>
            <sup>16 </sup> Quando Cusai, l'Archita, l'amico di Davide, fu giunto
            presso Absalom, gli disse: «Viva il re! Viva il re!» <sup>17 </sup>
            Absalom disse a Cusai: «È questo dunque l'affetto che hai per il tuo
            amico? Perché non sei andato con il tuo amico?» <sup>18 </sup> Cusai
            rispose ad Absalom: «No; io sarò di colui che il SIGNORE e questo popolo e
            tutti gli uomini d'Israele hanno scelto, e con lui rimarrò. <sup>19 </sup>
            Del resto, di chi sarò io servo? Non lo sarò di suo figlio? Come ho
            servito tuo padre, così servirò te».<br>
            <sup>20 </sup> Allora Absalom disse ad Aitofel: «Consigliate quello che
            dobbiamo fare». <sup>21 </sup> Aitofel rispose ad Absalom: «Entra dalle
            concubine di tuo padre, lasciate da lui a custodia del palazzo; quando
            tutto Israele saprà che ti sei reso odioso a tuo padre, il coraggio di
            quelli che sono per te sarà fortificato». <sup>22 </sup> Fu dunque
            montata una tenda sulla terrazza per Absalom, e Absalom entrò dalle
            concubine di suo padre, alla vista di tutto Israele. <sup>23 </sup> In
            quei giorni, un consiglio dato da Aitofel era come una parola data da Dio
            a uno che lo avesse consultato. Così era di tutti i consigli di Aitofel
            tanto per Davide quanto per Absalom.
        </p>

        <h3 class="h3">Cusai rende vano il consiglio di Aitofel</h3>

        <p class="p">
            <span class="color_of_chapter">17 </span><sup>1 </sup> Poi Aitofel disse ad Absalom: «Lasciami scegliere
            dodicimila uomini; partirò e inseguirò Davide questa notte stessa; <sup>
                2
            </sup> gli piomberò addosso mentre egli è stanco e ha le braccia fiacche;
            lo spaventerò e tutta la gente che è con lui si darà alla fuga. Colpirò il
            re solo <sup>3 </sup> e ricondurrò a te tutto il popolo; l'uomo che tu
            cerchi vale quanto il ritorno di tutti; così tutto il popolo sarà in
            pace». <sup>4 </sup> Questo discorso piacque ad Absalom e a tutti gli
            anziani d'Israele.<br>
            <sup>5 </sup> Tuttavia Absalom disse: «Chiamate ancora Cusai, l'Archita,
            e sentiamo quel che anch'egli dirà». <sup>6 </sup> Quando Cusai fu
            venuto da Absalom, questi gli disse: «Aitofel ha parlato così e così;
            dobbiamo fare come ha detto lui? Se no, parla tu!» <sup>7 </sup> Cusai
            rispose ad Absalom: «Questa volta il consiglio dato da Aitofel non è
            buono». <sup>8 </sup> Cusai soggiunse: «Tu conosci tuo padre e i suoi
            uomini, e sai che sono gente valorosa e che hanno l'animo esasperato come
            un'orsa nella campagna quando le sono stati rapiti i figli; poi tuo padre
            è un guerriero e non passerà la notte con il popolo. <sup>9 </sup> Senza
            dubbio egli è ora nascosto in qualche buca o in qualche altro luogo; e
            avverrà che, se fin da principio ne cadranno alcuni dei tuoi, chiunque lo
            verrà a sapere dirà: "Tra la gente che seguiva Absalom c'è stata una
            strage". <sup>10 </sup> Allora il più valoroso, anche se avesse un cuor
            di leone, si avvilirà, perché tutto Israele sa che tuo padre è un prode e
            che quelli che ha con sé sono valorosi. <sup>11 </sup> Perciò io
            consiglio che si raduni presso di te tutto Israele da Dan fino a
            Beer-Sceba, numeroso come la sabbia che è sul lido del mare, e che tu in
            persona vada alla battaglia. <sup>12 </sup> Così lo raggiungeranno in
            qualunque luogo egli si troverà, e gli cadranno addosso come la rugiada
            cade sul suolo; e di tutti quelli che sono con lui non ne scamperà uno
            solo. <sup>13 </sup> Se egli si ritira in qualche città, tutto Israele
            cingerà di funi quella città e noi la trascineremo nel torrente in modo
            che non se ne trovi più nemmeno una pietruzza». <sup>14 </sup> Absalom e
            tutti gli uomini d'Israele dissero: «Il consiglio di Cusai, l'Archita, è
            migliore di quello di Aitofel». Il SIGNORE aveva stabilito di rendere vano
            il buon consiglio di Aitofel, per far cadere la sciagura sopra Absalom.<br>
            <sup>15 </sup> Allora Cusai disse ai sacerdoti Sadoc e Abiatar: «Aitofel
            ha consigliato Absalom e gli anziani d'Israele così e così e io ho
            consigliato in questo modo. <sup>16 </sup> Ora mandate in fretta a
            informare Davide e ditegli: "Non passare la notte nelle pianure del
            deserto, ma senz'altro va' oltre, affinché il re con tutta la gente che ha
            con sé non rimanga sopraffatto"».<br>
            <sup>17 </sup> Gionatan e Aimaas stavano appostati presso En-Roghel; una
            serva andò a informarli, ed essi andarono a informare il re Davide. Essi
            infatti non potevano entrare in città in modo palese. <sup>18 </sup> Un
            ragazzo però li aveva visti e aveva avvisato Absalom; ma i due partirono
            di corsa e giunsero a Baurim a casa di un uomo che aveva nel suo cortile
            una cisterna. <sup>19 </sup> Quelli vi si calarono; e la donna di casa
            prese una coperta, la distese sulla bocca della cisterna e vi sparse su
            del grano; così nessuno ne seppe nulla. <sup>20 </sup> I servi di
            Absalom vennero in casa di quella donna e chiesero: «Dove sono Aimaas e
            Gionatan?» La donna rispose loro: «Hanno attraversato il ruscello». Quelli
            si misero a cercarli; e, non potendoli trovare, tornarono a Gerusalemme. <sup>
                21
            </sup> Appena se ne furono andati, i due uscirono dalla cisterna e
            andarono a informare il re Davide. Gli dissero: «Alzatevi e affrettatevi
            ad attraversare l'acqua; perché ecco qual è il consiglio che Aitofel ha
            dato a vostro danno. <sup>22 </sup> Allora Davide si mosse con tutta la
            gente che era con lui e passò il Giordano. All'alba neppure uno era
            rimasto che non avesse passato il Giordano.<br>
            <sup>23 </sup> Aitofel, vedendo che il suo consiglio non era stato
            seguito, sellò il suo asino e partì per andarsene a casa sua, nella sua
            città. Mise in ordine le cose della sua casa e si impiccò. Così morì e fu
            sepolto nella tomba di suo padre.<br>

            <h3 class="h3">Davide a Maanaim</h3>

        <p class="p">
            <sup>24 </sup> Davide giunse a Maanaim. Anche Absalom attraversò il
            Giordano, con tutta la gente d'Israele. <sup>25 </sup> Absalom aveva
            messo a capo dell'esercito Amasa, al posto di Ioab. Amasa era figlio di un
            uomo chiamato Itra, l'Ismaelita, il quale aveva avuto relazioni con
            Abigail, figlia di Nacas e sorella di Seruia, madre di Ioab. <sup>26 </sup>
            Israele e Absalom si accamparono nel paese di Galaad.<br>
            <sup>27 </sup> Quando Davide fu giunto a Maanaim, Sobi, figlio di Nacas,
            che era di Rabba, città degli Ammoniti, Machir, figlio di Ammiel da
            Lodebar, e Barzillai, il Galaadita di Roghelim, <sup>28 </sup> portarono
            dei letti, dei catini, dei vasi di terra, del grano, dell'orzo, della
            farina, del grano arrostito, delle fave, delle lenticchie, dei legumi
            arrostiti, <sup>29 </sup> del miele, del burro, delle pecore, dei
            formaggi di vacca per Davide e per la gente che era con lui, affinché
            mangiassero; perché dicevano: «Questa gente deve avere patito fame,
            stanchezza e sete nel deserto».
        </p>

        <h3 class="h3">Sconfitta e morte di Absalom</h3>

        <p class="p">
            <span class="color_of_chapter">18 </span><sup>1 </sup> Davide ispezionò la gente che aveva con sé e nominò dei
            capitani di migliaia e dei capitani di centinaia per comandarla. <sup>2 </sup>
            Fece marciare un terzo della sua gente sotto il comando di Ioab, un terzo
            sotto il comando di Abisai, figlio di Seruia, fratello di Ioab, e un terzo
            sotto il comando di Ittai di Gat. Poi il re disse al popolo: «Voglio
            andare anch'io con voi!» <sup>3 </sup> Ma il popolo rispose: «Tu non
            devi venire; perché, se noi fossimo messi in fuga, non avrebbe importanza;
            anche se perisse la metà di noi, nessuno ci farebbe caso; ma tu conti per
            diecimila di noi; dunque è meglio che tu ti tenga pronto a darci aiuto
            dalla città». <sup>4 </sup> Il re rispose loro: «Farò quello che vi
            sembra bene». Il re si fermò presso la porta, mentre tutto l'esercito
            usciva a schiere di cento e di mille uomini. <sup>5 </sup> Il re diede
            quest'ordine a Ioab, ad Abisai e a Ittai: «Per amor mio, trattate con
            riguardo il giovane Absalom!» Tutto il popolo udì quando il re diede a
            tutti i capitani quest'ordine riguardo ad Absalom.<br>
            <sup>6 </sup> L'esercito uscì per la campagna contro Israele.
            La battaglia ebbe luogo nella foresta di Efraim. <sup>7 </sup> Là il
            popolo d'Israele fu sconfitto dalla gente di Davide; la strage fu grande:
            in quel giorno caddero ventimila uomini. <sup>8 </sup> La battaglia si
            estese a tutta la contrada e la foresta divorò in quel giorno assai più
            gente di quella che non avesse divorato la spada.<br>
            <sup>9 </sup> Absalom s'imbatté nella gente di Davide. Absalom cavalcava
            il suo mulo; il suo mulo entrò sotto i rami intrecciati di un grande
            terebinto e la testa di Absalom s'impigliò nel terebinto, in modo che egli
            rimase sospeso fra il cielo e la terra, mentre il mulo, che era sotto di
            lui, passava oltre. <sup>10 </sup> Un uomo vide questo e andò a
            riferirlo a Ioab, dicendo: «Ho visto Absalom appeso a un terebinto». <sup>
                11
            </sup> Ioab rispose all'uomo che gli dava la notizia: «Come! Tu lo hai
            visto? Perché non l'hai, sul posto, steso morto al suolo? Io non avrei
            rifiutato di darti dieci sicli d'argento e una cintura». <sup>12 </sup>
            Ma quell'uomo disse a Ioab: «Anche se mi fossero messi in mano mille sicli
            d'argento, io non metterei le mani addosso al figlio del re; perché noi
            abbiamo udito l'ordine che il re ha dato a te, ad Abisai e a Ittai
            dicendo: "Badate che nessuno tocchi il giovane Absalom!" <sup>13 </sup>
            Se avessi perfidamente attentato alla sua vita, siccome nulla rimane
            nascosto al re, tu stesso saresti stato contro di me». <sup>14 </sup>
            Allora Ioab disse: «Io non voglio perdere il tempo con te in questo modo».
            Prese in mano tre giavellotti e li conficcò nel cuore di Absalom, che era
            ancora vivo in mezzo al terebinto. <sup>15 </sup> Poi dieci giovani
            scudieri di Ioab circondarono Absalom e con i loro colpi lo finirono.<br>
            <sup>16 </sup> Allora Ioab fece suonare la tromba, e il popolo fece
            ritorno smettendo d'inseguire Israele, perché Ioab glielo impedì. <sup>
                17
            </sup> Poi presero Absalom, lo gettarono in una grande fossa nella foresta
            e innalzarono sopra di lui un mucchio grandissimo di pietre; e tutto
            Israele fuggì, ciascuno nella sua tenda. <sup>18 </sup> Absalom, mentre
            era in vita, si era eretto il monumento che è nella valle del re; perché
            diceva: «Io non ho un figlio che conservi il ricordo del mio nome»; perciò
            diede il suo nome a quel monumento, che anche oggi si chiama monumento di
            Absalom.<br>
            <sup>19 </sup> Aimaas, figlio di Sadoc, disse a Ioab: «Lasciami correre a
            portare al re la notizia che il SIGNORE gli ha fatto giustizia contro i
            suoi nemici». <sup>20 </sup> Ioab gli rispose: «Tu non porterai oggi
            buone notizie; le porterai un altro giorno; oggi non devi portare buone
            notizie, perché il figlio del re è morto». <sup>21 </sup> Poi Ioab disse
            all'Etiope: «Va', e riferisci al re quello che hai visto». L'Etiope
            s'inchinò a Ioab e corse via. <sup>22 </sup> Aimaas, figlio di Sadoc,
            disse di nuovo a Ioab: «Qualunque cosa avvenga, ti prego, lasciami correre
            dietro all'Etiope!» Ioab gli disse: «Ma perché vuoi andargli dietro,
            figlio mio? La notizia non ti porterà nulla di buono». <sup>23 </sup> E
            l'altro: «Qualunque cosa avvenga, voglio andare». Allora Ioab gli disse:
            «Corri!» Allora Aimaas andò di corsa per la via della pianura e oltrepassò
            l'Etiope.<br>
            <sup>24 </sup> Davide stava seduto fra le due porte; la sentinella salì
            sul tetto della porta dal lato del muro, alzò gli occhi, guardò e vide un
            uomo che correva tutto solo. <sup>25 </sup> La sentinella gridò e
            avvertì il re. Il re disse: «Se è solo, porta notizie». Quello si
            avvicinava sempre di più. <sup>26 </sup> Poi la sentinella vide un altro
            uomo che correva e gridò al guardiano: «C'è un altro uomo che corre tutto
            solo!» E il re: «Anche questo porta notizie». <sup>27 </sup> La
            sentinella disse: «Il modo di correre del primo mi pare quello di Aimaas,
            figlio di Sadoc!» Il re disse: «È un uomo onesto e viene a portare buone
            notizie».<br>
            <sup>28 </sup> Aimaas gridò al re: «Pace!» Prostratosi davanti al re con
            la faccia a terra, disse: «Benedetto sia il SIGNORE, il tuo Dio, che ha
            dato in tuo potere gli uomini che avevano alzato le mani contro il re mio
            signore!» <sup>29 </sup> Il re disse: «Il giovane Absalom sta bene?»
            Aimaas rispose: «Quando Ioab mandava il servo del re e me, tuo servo, vidi
            una gran mischia, ma non so di che si trattasse». <sup>30 </sup> Il re
            gli disse: «Mettiti là da parte». Egli si mise da parte e aspettò.<br>
            <sup>31 </sup> Poco dopo giunse l'Etiope, che disse: «Buone notizie per
            il re mio signore! Il SIGNORE ti ha reso oggi giustizia, liberandoti dalle
            mani di tutti quelli che erano insorti contro di te». <sup>32 </sup> Il
            re disse all'Etiope: «Il giovane Absalom sta bene?» L'Etiope rispose:
            «Possano i nemici del re mio signore, e tutti quelli che insorgono contro
            di te per farti del male, subire la sorte di quel giovane!»<br>
            <sup>33 </sup> Allora il re, vivamente scosso, salì nella camera che era
            sopra la porta e pianse; e nell'andare diceva: «Absalom, figlio mio!
            Figlio mio, Absalom, figlio mio! Fossi pur morto io al tuo posto, Absalom,
            figlio mio, figlio mio!»
        </p>

        <p class="p">
            <span class="color_of_chapter">19 </span><sup>1 </sup> Allora andarono a dire a Ioab: «Il re piange e fa
            cordoglio a motivo di Absalom». <sup>2 </sup> E in quel giorno la
            vittoria si mutò in lutto per tutto il popolo, perché il popolo sentì dire
            in quel giorno: «Il re è molto afflitto a causa di suo figlio». <sup>3 </sup>
            Il popolo in quel giorno rientrò furtivamente in città, come avrebbe fatto
            gente coperta di vergogna per essere fuggita in battaglia. <sup>4 </sup>
            Il re si era coperto la faccia e ad alta voce gridava: «Absalom, figlio
            mio! Absalom, figlio mio, figlio mio!» <sup>5 </sup> Allora Ioab entrò
            in casa del re e disse: «Tu copri oggi di rossore il volto di tutta la tua
            gente, che in questo giorno ha salvato la vita a te, ai tuoi figli e alle
            tue figlie, alle tue mogli e alle tue concubine, <sup>6 </sup> poiché
            ami quelli che ti odiano e odi quelli che ti amano; infatti oggi tu
            dimostri che capitani e soldati per te non contano nulla; ora vedo bene
            che se oggi Absalom fosse vivo e noi fossimo tutti morti, allora saresti
            contento. <sup>7 </sup> Àlzati dunque ora, esci e parla al cuore della
            tua gente; perché io giuro per il SIGNORE che, se non esci, neppure un
            uomo resterà con te questa notte; e questa sarà per te sventura peggiore
            di tutte quelle che ti sono cadute addosso dalla tua giovinezza fino a
            oggi». <sup>8 </sup> Allora il re si alzò e andò a sedersi alla porta
            della città. A tutto il popolo fu dato l'annuncio: «Ecco, il re si è
            seduto alla porta della città». E tutto il popolo venne in presenza del
            re.
        </p>

        <h3 class="h3">Giuda e Israele fanno ritornare Davide</h3>

        <p class="p">
            Gli Israeliti erano fuggiti ognuno alla sua tenda.<br>
            <sup>9 </sup> E in tutte le tribù d'Israele tutto il popolo stava
            discutendo e diceva: «Il re ci ha liberati dalle mani dei nostri nemici e
            ci ha salvati dalle mani dei Filistei; e ora è dovuto fuggire dal paese a
            causa di Absalom; <sup>10 </sup> e Absalom, che noi avevamo unto perché
            regnasse su di noi, è morto in battaglia; perché dunque non cercate di far
            tornare il re?» <sup>11 </sup> Il re Davide mandò a dire ai sacerdoti
            Sadoc e Abiatar: «Parlate agli anziani di Giuda e dite loro: "Perché
            sareste voi gli ultimi a far tornare il re a casa sua? I discorsi che si
            tengono in tutto Israele sono giunti fino alla casa del re. <sup>12 </sup>
            Voi siete miei fratelli, siete mie ossa e mia carne; perché dunque sareste
            gli ultimi a far tornare il re?" <sup>13 </sup> Dite ad Amasa: "Non sei
            tu mie ossa e mia carne? Dio mi tratti con tutto il suo rigore, se tu non
            diventi per sempre capo dell'esercito al posto di Ioab"». <sup>14 </sup>
            Così Davide piegò il cuore di tutti gli uomini di Giuda come se fosse
            stato il cuore di un solo uomo; ed essi mandarono a dire al re: «Ritorna
            tu con tutta la tua gente». <sup>15 </sup> Il re dunque tornò e giunse
            al Giordano; quelli di Giuda vennero a Ghilgal per andare incontro al re e
            per fargli attraversare il Giordano.
        </p>

        <h3 class="h3">Davide perdona Simei e Mefiboset</h3>

        <p class="p">
            <sup>16 </sup> Simei, figlio di Ghera, Beniaminita, che era di Baurim, si
            affrettò a scendere con gli uomini di Giuda incontro al re Davide. <sup>
                17
            </sup> Egli aveva con sé mille uomini di Beniamino, Siba, servo della
            casa di Saul, con i suoi quindici figli e i suoi venti servi. Essi
            attraversarono il Giordano davanti al re. <sup>18 </sup> La chiatta che
            doveva traghettare la famiglia del re e tenersi a sua disposizione passò;
            e Simei, figlio di Ghera, prostratosi davanti al re, nel momento in cui
            questi stava per attraversare il Giordano, <sup>19 </sup> gli disse:
            «Non tenga conto il mio signore della mia iniquità, e dimentichi la
            perversa condotta tenuta dal suo servo il giorno in cui il re mio signore
            usciva da Gerusalemme; non me ne serbi rancore il re! <sup>20 </sup>
            Poiché il tuo servo riconosce che ha peccato; per questo sono stato oggi
            il primo di tutta la casa di Giuseppe a scendere incontro al re mio
            signore». <sup>21 </sup> Ma Abisai, figlio di Seruia, prese a dire:
            «Nonostante questo, Simei non deve forse morire per aver maledetto l'unto
            del SIGNORE?» <sup>22 </sup> Davide disse: «Che ho da fare con voi, o
            figli di Seruia, che vi mostrate oggi miei avversari? Si dovrebbe far
            morire qualcuno in Israele oggi? Io so che oggi sono diventato re
            d'Israele». <sup>23 </sup> Il re disse a Simei: «Tu non morirai!» E il
            re glielo giurò.<br>
            <sup>24 </sup> Mefiboset, nipote di Saul, scese incontro al re. Egli non
            si era pulito i piedi, non aveva curato la barba né aveva lavato le sue
            vesti dal giorno in cui il re era partito fino a quello in cui tornava in
            pace. <sup>25 </sup> Quando giunse da Gerusalemme per incontrare il re,
            il re gli disse: «Perché non venisti con me, Mefiboset?» <sup>26 </sup>
            Questi rispose: «O re, mio signore, il mio servo m'ingannò; perché il tuo
            servo, che è zoppo, aveva detto: "Io mi farò sellare l'asino, monterò e
            andrò con il re". <sup>27 </sup> Ed egli ha calunniato il tuo servo
            presso il re mio signore; ma il re mio signore è come un angelo di Dio;
            fa' dunque ciò che ti piacerà, <sup>28 </sup> poiché tutti quelli della
            casa di mio padre non avrebbero meritato dal re mio signore altro che la
            morte; e, nondimeno, tu avevi messo il tuo servo tra quelli che mangiano
            alla tua mensa. Quale altro diritto potrei avere? E perché dovrei
            continuare a supplicare il re?» <sup>29 </sup> Il re gli disse: «Non
            occorre che tu aggiunga altre parole. Ho deciso: tu e Siba dividetevi le
            terre». <sup>30 </sup> Mefiboset rispose al re: «Si prenda pure egli
            ogni cosa, poiché il re mio signore è tornato in pace a casa sua».<br>
            <sup>31 </sup> Barzillai, il Galaadita, scese da Roghelim e attraversò il
            Giordano con il re, per accompagnarlo di là dal Giordano. <sup>32 </sup>
            Barzillai era molto vecchio; aveva ottant'anni e aveva fornito i viveri al
            re mentre questi si trovava a Maanaim; infatti era molto facoltoso. <sup>
                33
            </sup> Il re disse a Barzillai: «Vieni con me oltre il fiume; io
            provvederò al tuo sostentamento a casa mia, a Gerusalemme». <sup>34 </sup>
            Ma Barzillai rispose al re: «Troppo pochi sono gli anni che mi restano da
            vivere perché io salga con il re a Gerusalemme. <sup>35 </sup> Adesso ho
            ottant'anni. Non posso discernere ciò che è buono da ciò che è cattivo.
            Non posso più assaporare ciò che mangio o ciò che bevo. Non posso più
            udire la voce dei cantanti e delle cantanti. Perché dunque il tuo servo
            sarebbe di peso al re mio signore? <sup>36 </sup> Solo per poco tempo
            andrebbe il tuo servo oltre il Giordano con il re; e perché il re vorrebbe
            ricompensarmi con un tale beneficio? <sup>37 </sup> Ti prego, lascia che
            il tuo servo se ne ritorni indietro e che io possa morire nella mia città
            presso la tomba di mio padre e di mia madre! Ma ecco il tuo servo Chimam:
            passi egli con il re mio signore e fa' per lui quello che ti piacerà». <sup>
                38
            </sup> Il re rispose: «Venga con me Chimam, e farò per lui quello che a
            te piacerà; farò per te tutto quello che desidererai da me». <sup>39 </sup>
            Quando tutto il popolo ebbe attraversato il Giordano e l'ebbe attraversato
            anche il re, il re baciò Barzillai e lo benedisse, ed egli se ne tornò a
            casa sua. <sup>40 </sup> Così il re passò oltre e andò a Ghilgal; Chimam
            lo accompagnò. Tutta la gente di Giuda e anche la metà della gente
            d'Israele aveva scortato il re. <sup>41 </sup> Allora tutti gli altri
            Israeliti vennero dal re e gli dissero: «Perché i nostri fratelli, gli
            uomini di Giuda, ti hanno portato via di nascosto e hanno fatto
            attraversare il Giordano al re, alla sua famiglia e a tutta la gente di
            Davide?» <sup>42 </sup> Tutti gli uomini di Giuda risposero agli uomini
            d'Israele: «Perché il re ci appartiene più da vicino; e perché vi adirate
            per questo? Abbiamo forse mangiato a spese del re? O abbiamo ricevuto
            qualche regalo?» <sup>43 </sup> Gli uomini d'Israele risposero agli
            uomini di Giuda: «Il re appartiene a noi dieci volte più che a voi e
            quindi Davide è più nostro che vostro; perché dunque ci avete disprezzati?
            Non siamo stati noi i primi a proporre di far tornare il nostro re?» Ma il
            parlare degli uomini di Giuda fu più violento di quello degli uomini
            d'Israele.
        </p>

        <h3 class="h3">Ribellione di Seba; Amasa ucciso da Ioab</h3>

        <p class="p">
            <span class="color_of_chapter">20 </span><sup>1 </sup> C'era là un uomo scellerato di nome Seba, figlio di Bicri,
            un Beniaminita, il quale suonò la tromba e disse: «Noi non abbiamo nulla
            da spartire con Davide, non abbiamo nulla in comune con il figlio d'Isai!
            O Israele, ciascuno alla sua tenda!» <sup>2 </sup> E tutti gli uomini
            d'Israele ripresero la via delle alture, separandosi da Davide per seguire
            Seba, figlio di Bicri; ma quelli di Giuda non si staccarono dal loro re e
            l'accompagnarono dal Giordano fino a Gerusalemme.<br>
            <sup>3 </sup> Quando Davide fu giunto a casa sua a
            Gerusalemme, prese le dieci concubine che aveva lasciate a custodia del
            palazzo e le fece rinchiudere. Egli somministrava loro gli alimenti, ma
            non si accostava a loro; e rimasero così rinchiuse, vivendo come vedove,
            fino al giorno della loro morte.<br>
            <sup>4 </sup> Poi il re disse ad Amasa: «Radunami tutti gli uomini di
            Giuda entro tre giorni; e anche tu trovati qui». <sup>5 </sup> Amasa
            dunque partì per radunare gli uomini di Giuda; ma tardò oltre il tempo
            fissatogli dal re. <sup>6 </sup> Allora Davide disse ad Abisai: «Seba,
            figlio di Bicri, ci farà adesso più male di Absalom; prendi tu la gente
            del tuo signore e inseguilo perché non trovi delle città fortificate e ci
            sfugga». <sup>7 </sup> Abisai partì, seguito dalla gente di Ioab, dai
            Cheretei, dai Peletei e da tutti gli uomini più valorosi; uscirono da
            Gerusalemme per inseguire Seba, figlio di Bicri.<br>
            <sup>8 </sup> Si trovavano vicino alla grande pietra che è a Gabaon,
            quando Amasa venne loro incontro. Ioab indossava la sua veste militare
            sulla quale cingeva una spada che, attaccata al cinturino, gli pendeva dai
            fianchi nel suo fodero; mentre Ioab si faceva avanti, la spada gli cadde.
            <sup>9 </sup> Ioab disse ad Amasa: «Come stai, fratello mio?» Con la
            destra prese Amasa per la barba per baciarlo. <sup>10 </sup> Amasa non
            fece attenzione alla spada che Ioab aveva in mano; e Ioab lo colpì al
            ventre e gli intestini si sparsero per terra. Non lo colpì una seconda
            volta, perché Amasa morì. Poi Ioab e Abisai, suo fratello, si misero a
            inseguire Seba, figlio di Bicri. <sup>11 </sup> Uno dei giovani di Ioab
            era rimasto vicino ad Amasa e diceva: «Chi vuol bene a Ioab e chi è per
            Davide, segua Ioab!» <sup>12 </sup> Intanto Amasa era immerso nel sangue
            in mezzo alla strada. Quell'uomo, vedendo che tutto il popolo si fermava,
            trascinò Amasa fuori dalla strada in un campo e gli buttò addosso un
            mantello; perché aveva visto che tutti quelli che gli arrivavano vicino si
            fermavano; <sup>13 </sup> ma quando egli fu tolto dalla strada, tutti
            passavano al seguito di Ioab per dare addosso a Seba, figlio di Bicri.<br>
            <sup>14 </sup> Ioab attraversò tutte le tribù d'Israele fino ad
            Abel-Bet-Maaca. Tutto il fior fiore degli uomini si radunò e lo seguì. <sup>
                15
            </sup> Giunsero ad Abel-Bet-Maaca e vi assediarono Seba, innalzando
            contro la città un terrapieno che dominava le fortificazioni; tutta la
            gente che era con Ioab scavava le mura per farle crollare. <sup>16 </sup>
            Allora una donna di buon senso gridò dalla città: «Udite, udite! Vi prego,
            dite a Ioab di avvicinarsi perché gli voglio parlare!» <sup>17 </sup>
            Quando egli si fu avvicinato, la donna gli chiese: «Sei tu Ioab?» Egli
            rispose: «Sono io». Allora lei gli disse: «Ascolta la parola della tua
            serva». Egli rispose: «Ascolto». <sup>18 </sup> Lei riprese: «Una volta
            si diceva: "Si domandi consiglio ad Abel!" E così si giungeva a una
            conclusione! <sup>19 </sup> Abel è una delle città più pacifiche e più
            fedeli in Israele; e tu cerchi di far perire una città che è una madre in
            Israele. Perché vuoi distruggere l'eredità del SIGNORE?» <sup>20 </sup>
            Ioab rispose: «Lungi, lungi da me l'idea di distruggere e di guastare. <sup>
                21
            </sup> Il fatto non sta così; un uomo della regione montuosa di Efraim,
            di nome Seba, figlio di Bicri, ha alzato la mano contro il re, contro
            Davide. Consegnatemi lui solo e io mi allontanerò dalla città». La donna
            disse a Ioab: «La sua testa ti sarà gettata dalle mura». <sup>22 </sup>
            Allora la donna si rivolse a tutto il popolo con il suo saggio consiglio e
            quelli tagliarono la testa a Seba, figlio di Bicri, e la gettarono a Ioab.
            Questi fece suonare la tromba; tutti si allontanarono dalla città e ognuno
            tornò alla sua tenda. E Ioab tornò a Gerusalemme dal re.<br>
            <sup>23 </sup> Ioab era il capo di tutto l'esercito d'Israele; Benaia,
            figlio di Ieoiada, era il capo dei Cheretei e dei Peletei. <sup>24 </sup>
            Adoram era addetto ai lavori forzati; Iosafat, figlio di Ailud, era
            archivista; <sup>25 </sup> Seia era segretario; Sadoc e Abiatar erano
            sacerdoti; anche Ira di Iair era ministro di stato di Davide.
        </p>

        <h3 class="h3">I Gabaoniti vendicati</h3>

        <p class="p">
            <span class="color_of_chapter">21 </span><sup>1 </sup> Al tempo di Davide ci fu una carestia per tre anni
            continui. Davide cercò il volto del SIGNORE, e il SIGNORE gli disse: «C'è
            un debito di sangue che pende su Saul e sulla sua casa, perché egli fece
            perire i Gabaoniti». <sup>2 </sup> Allora il re chiamò i Gabaoniti e
            parlò loro. I Gabaoniti non facevano parte dei figli d'Israele, ma erano
            un residuo degli Amorei; i figli d'Israele si erano legati a loro per
            giuramento; tuttavia Saul, nel suo zelo per i figli d'Israele e di Giuda,
            aveva cercato di sterminarli. <sup>3 </sup> Davide disse ai Gabaoniti:
            «Che cosa devo fare per voi e in che modo posso espiare il torto fattovi,
            perché voi benediciate l'eredità del SIGNORE?» <sup>4 </sup> I Gabaoniti
            gli risposero: «Tra noi e Saul e la sua casa non è questione d'argento o
            d'oro; e non spetta a noi far morire gente d'Israele». Il re disse: «Che
            cosa volete dunque che io faccia per voi?» <sup>5 </sup> Essi risposero
            al re: «Poiché quell'uomo ci ha consumati e aveva programmato di
            sterminarci per farci sparire da tutto il territorio d'Israele, <sup>6 </sup>
            consegnateci sette uomini tra i suoi figli e noi li impiccheremo davanti
            al SIGNORE a Ghibea di Saul, l'eletto del SIGNORE». Il re disse: «Ve li
            consegnerò».<br>
            <sup>7 </sup> Il re risparmiò Mefiboset, figlio di Gionatan, figlio di
            Saul, a causa del giuramento che Davide e Gionatan, figlio di Saul,
            avevano fatto tra di loro davanti al SIGNORE; <sup>8 </sup> ma il re
            prese i due figli che Rispa, figlia di Aia, aveva partoriti a Saul, Armoni
            e Mefiboset, e i cinque figli che Merab, figlia di Saul, aveva partoriti
            ad Adriel di Meola, figlio di Barzillai, <sup>9 </sup> e li consegnò ai
            Gabaoniti, che li impiccarono sul monte, davanti al SIGNORE. Tutti e sette
            perirono assieme; furono messi a morte nei primi giorni della mietitura,
            quando si iniziava a mietere l'orzo.<br>
            <sup>10 </sup> Rispa, figlia di Aia, prese un cilicio, lo
            stese sulla roccia e stette là dal principio della mietitura fino a che
            l'acqua non cadde dal cielo sui cadaveri; lei impedì agli uccelli del
            cielo di posarsi su di essi di giorno e alle bestie selvatiche di
            avvicinarsi di notte. <sup>11 </sup> Fu riferito a Davide quello che
            Rispa, figlia di Aia, concubina di Saul, aveva fatto. <sup>12 </sup>
            Davide andò a prendere le ossa di Saul e quelle di Gionatan suo figlio
            presso gli abitanti di Iabes di Galaad, i quali le avevano portate via
            dalla piazza di Bet-San, dove i Filistei avevano appeso i cadaveri quando
            avevano sconfitto Saul sul Ghilboa. <sup>13 </sup> Egli riportò di là le
            ossa di Saul e quelle di Gionatan suo figlio; e anche le ossa di quelli
            che erano stati impiccati furono raccolte. <sup>14 </sup> Le ossa di
            Saul e di Gionatan suo figlio furono sepolte nel paese di Beniamino, a
            Sela, nella tomba di Chis, padre di Saul; fu fatto tutto quello che il re
            aveva ordinato. Dopo questo, Dio fu placato verso il paese.
        </p>

        <h3 class="h3">Ultime imprese contro i Filistei</h3>

        <p class="p">
            <sup>15 </sup> Ci fu di nuovo guerra tra i Filistei e gli Israeliti. E
            Davide scese con la sua gente a combattere contro i Filistei. Davide era
            stanco <sup>16 </sup> e Isbi-Benob, uno dei discendenti di Rafa, che
            aveva una lancia di bronzo del peso di trecento sicli e portava
            un'armatura nuova, manifestò il proposito di uccidere Davide; <sup>17 </sup>
            ma Abisai, figlio di Seruia, venne in soccorso al re, colpì il Filisteo e
            lo uccise. Allora la gente di Davide gli fece questo giuramento: «Tu non
            uscirai più con noi a combattere ed eviterai che si spenga la lampada
            d'Israele».<br>
            <sup>18 </sup> Dopo questo ci fu un'altra battaglia con i Filistei, a
            Gob; allora Sibecai il Cusatita uccise Saf, uno dei discendenti di Rafa.<br>
            <sup>19 </sup> Ci fu di nuovo battaglia con i Filistei a Gob; ed Elcanan,
            figlio di Iaare-Oreghim di Betlemme, uccise Goliat di Gat, che aveva una
            lancia robusta come un subbio da tessitore.<br>
            <sup>20 </sup> Ci fu un'altra battaglia a Gat, dove si trovò un uomo di
            grande statura, che aveva sei dita in ciascuna mano e in ciascun piede, in
            tutto ventiquattro dita, e che era egli pure dei discendenti di Rafa. <sup>
                21
            </sup> Egli insultò Israele, e Gionatan, figlio di Simea, fratello di
            Davide, l'uccise.<br>
            <sup>22 </sup> Questi quattro uomini erano nati a Gat, della stirpe di
            Rafa. Essi perirono per mano di Davide e per mano della sua gente.
        </p>

        <h3 class="h3">Canto di riconoscenza</h3>

        <p class="p">
            <span class="color_of_chapter">22 </span><sup>1 </sup> Davide rivolse al SIGNORE le parole di questo canto quando
            il SIGNORE lo liberò dalla mano di tutti i suoi nemici e dalla mano di
            Saul. Egli disse:<br>
            <sup>2 </sup> «Il SIGNORE è la mia rocca, la mia fortezza, il mio
            liberatore;<br>
            <sup>3 </sup> il mio Dio, la mia rupe in cui mi rifugio, il mio scudo, il
            mio potente salvatore, il mio alto rifugio, il mio asilo. O mio salvatore,
            tu mi salvi dalla violenza!<br>
            <sup>4 </sup> Io invocai il SIGNORE, che è degno di ogni lode, e fui
            salvato dai miei nemici.<br>
            <sup>5 </sup> Le onde della morte mi avevano circondato e i torrenti
            della distruzione mi avevano spaventato.<br>
            <sup>6 </sup> I legami del soggiorno dei morti mi avevano attorniato, i
            lacci della morte mi avevano sorpreso.<br>
            <sup>7 </sup> Nella mia angoscia invocai il SIGNORE, gridai al mio Dio.
            Egli udì la mia voce dal suo tempio. Il mio grido giunse ai suoi orecchi.<br>
            <sup>8 </sup> Allora la terra fu scossa e tremò, le fondamenta dei cieli
            furono smosse e scrollate, perché egli era colmo di sdegno.<br>
            <sup>9 </sup> Un fumo saliva dalle sue narici; un fuoco consumante gli
            usciva dalla bocca, e ne venivano fuori carboni accesi.<br>
            <sup>10 </sup> Egli abbassò i cieli e discese, avendo sotto i piedi una
            densa caligine.<br>
            <sup>11 </sup> Cavalcava un cherubino e volava; appariva sulle ali del
            vento.<br>
            <sup>12 </sup> Delle tenebre s'era fatto una tenda, s'era circondato di
            masse d'acqua e di dense nubi.<br>
            <sup>13 </sup> Dallo splendore che lo precedeva si sprigionavano carboni
            accesi.<br>
            <sup>14 </sup> Il SIGNORE tonò dai cieli. L'Altissimo fece udire la sua
            voce.<br>
            <sup>15 </sup> Scagliò frecce e disperse i nemici; lanciò folgori e li
            mise in rotta.<br>
            <sup>16 </sup> Allora apparve il fondo del mare, e le fondamenta del
            mondo furono scoperte dal rimprovero del SIGNORE, al soffio del vento
            delle sue narici.<br>
            <sup>17 </sup> Egli tese dall'alto la mano e mi prese, mi trasse fuori
            dalle grandi acque.<br>
            <sup>18 </sup> Mi liberò dal mio potente nemico e da quelli che mi
            odiavano, perché erano più forti di me.<br>
            <sup>19 </sup> Essi mi erano piombati addosso nel giorno della mia
            calamità, ma il SIGNORE fu il mio sostegno.<br>
            <sup>20 </sup> Egli mi trasse fuori al largo, mi liberò, perché mi
            gradisce.<br>
            <sup>21 </sup> Il SIGNORE mi ha ricompensato secondo la mia giustizia, mi
            ha reso secondo la purezza delle mie mani,<br>
            <sup>22 </sup> perché ho osservato le vie del SIGNORE e non mi sono
            empiamente sviato dal mio Dio.<br>
            <sup>23 </sup> Infatti ho tenuto tutte le sue leggi davanti a me e non mi
            sono allontanato dai suoi precetti.<br>
            <sup>24 </sup> Sono stato integro verso di lui e mi sono guardato dalla
            mia iniquità.<br>
            <sup>25 </sup> Perciò il SIGNORE mi ha ripagato secondo la mia giustizia,
            secondo la mia purezza davanti a lui.<br>
            <sup>26 </sup> Tu ti mostri leale verso chi è leale, integro verso l'uomo
            integro;<br>
            <sup>27 </sup> ti mostri puro con il puro e ti mostri astuto con il
            perverso;<br>
            <sup>28 </sup> tu salvi la gente afflitta, ma il tuo sguardo si ferma
            sugli alteri, per abbassarli.<br>
            <sup>29 </sup> Sì, tu sei la mia lampada, o SIGNORE, e il SIGNORE
            illumina le mie tenebre.<br>
            <sup>30 </sup> Con te io assalgo i bastioni, con il mio Dio salgo sulle
            mura.<br>
            <sup>31 </sup> La via di Dio è perfetta, la parola del SIGNORE è
            purificata con il fuoco. Egli è lo scudo di quelli che si rifugiano in
            lui.<br>
            <sup>32 </sup> Infatti chi è Dio all'infuori del SIGNORE? Chi
            è rocca all'infuori del nostro Dio?<br>
            <sup>33 </sup> Dio è la mia potente fortezza e rende la mia via diritta.<br>
            <sup>34 </sup> Egli rende i miei piedi simili a quelli delle cerve e mi
            rende saldo sulle mie montagne.<br>
            <sup>35 </sup> Egli addestra le mie mani alla battaglia e le mie braccia
            tendono un arco di bronzo.<br>
            <sup>36 </sup> Tu mi hai anche dato lo scudo della tua salvezza e la tua
            bontà mi ha reso grande.<br>
            <sup>37 </sup> Tu hai allargato la via ai miei passi e i miei piedi non
            hanno vacillato.<br>
            <sup>38 </sup> Io ho inseguito i miei nemici e li ho distrutti. Non sono
            tornato indietro prima di averli sterminati.<br>
            <sup>39 </sup> Li ho annientati, schiacciati; non sono risorti; sono
            caduti sotto i miei piedi.<br>
            <sup>40 </sup> Tu mi hai cinto di forza per la guerra, tu hai fatto
            piegare sotto di me i miei avversari;<br>
            <sup>41 </sup> hai fatto voltare le spalle davanti a me ai miei nemici;
            ho distrutto quelli che mi odiavano.<br>
            <sup>42 </sup> Hanno gridato aiuto, ma nessuno li ha salvati; hanno
            gridato al SIGNORE, ma egli non ha risposto.<br>
            <sup>43 </sup> Io li ho tritati come polvere della terra, li ho pestati,
            calpestati, come il fango delle strade.<br>
            <sup>44 </sup> Tu mi hai liberato dal mio popolo in rivolta, mi hai
            conservato capo di nazioni; un popolo che non conoscevo mi è stato
            sottomesso.<br>
            <sup>45 </sup> I figli degli stranieri mi hanno reso omaggio, al solo
            udir parlare di me, mi hanno ubbidito.<br>
            <sup>46 </sup> I figli degli stranieri si son persi d'animo, sono usciti
            tremanti dai loro nascondigli.<br>
            <sup>47 </sup> Viva il SIGNORE! Sia benedetta la mia Rocca! Sia esaltato
            Dio, la rocca della mia salvezza,<br>
            <sup>48 </sup> il Dio che fa la mia vendetta e mi sottomette i popoli,<br>
            <sup>49 </sup> che mi libera dai miei nemici. Sì, tu m'innalzi sopra i
            miei avversari, mi salvi dall'uomo violento.<br>
            <sup>50 </sup> Perciò, o SIGNORE, ti loderò tra le nazioni e salmeggerò
            al tuo nome.<br>
            <sup>51 </sup> Grandi liberazioni egli accorda al suo re e usa bontà
            verso il suo unto, verso Davide e la sua discendenza per sempre».
        </p>

        <h3 class="h3">Ultime parole di Davide</h3>

        <p class="p">
            <span class="color_of_chapter">23 </span><sup>1 </sup> Queste sono le ultime parole di Davide: «Parola di Davide,
            figlio d'Isai, parola dell'uomo che fu elevato ad alta dignità, dell'unto
            del Dio di Giacobbe, del dolce cantore d'Israele:<br>
            <sup>2 </sup> lo Spirito del SIGNORE ha parlato per mio mezzo e la sua
            parola è stata sulle mie labbra.<br>
            <sup>3 </sup> Il Dio d'Israele ha parlato, la Rocca d'Israele mi ha
            detto: "Colui che regna sugli uomini con giustizia, colui che regna con
            timore di Dio,<br>
            <sup>4 </sup> è come la luce mattutina, quando il sole si alza in un
            mattino senza nuvole e con il suo splendore, dopo la pioggia, fa spuntare
            l'erbetta dalla terra".<br>
            <sup>5 </sup> Non è così della mia casa davanti a Dio? Poich'egli ha
            stabilito con me un patto eterno, ben regolato in ogni punto e
            perfettamente sicuro. Non farà egli germogliare la mia completa salvezza e
            tutto ciò che io bramo?<br>
            <sup>6 </sup> Ma gli scellerati tutti quanti sono come spine che si
            buttano via e non si prendono con la mano;<br>
            <sup>7 </sup> chi le tocca si arma di un ferro o di un'asta di lancia, e
            si bruciano interamente là dove sono».
        </p>

        <h3 class="h3">Elenco dei valorosi guerrieri al servizio di Davide</h3>

        <p class="p">
            <sup>8 </sup> Questi sono i nomi dei valorosi guerrieri che furono al
            servizio di Davide: Ioseb-Basebet, il Tachemonita, capo dei principali
            ufficiali. Egli era Adino l'Eznita, che in un solo scontro sconfisse
            ottocento uomini.<br>
            <sup>9 </sup> Dopo di lui veniva Eleazar, figlio di Dodo, figlio di Acoi,
            uno dei tre valorosi guerrieri che erano con Davide quando sfidarono i
            Filistei riuniti per combattere, mentre gli Israeliti si ritiravano sulle
            alture. <sup>10 </sup> Egli si alzò, colpì i Filistei finché la sua
            mano, sfinita, rimase attaccata alla spada. Il SIGNORE concesse in quel
            giorno una grande vittoria e il popolo tornò a seguire Eleazar soltanto
            per spogliare gli uccisi.<br>
            <sup>11 </sup> Dopo di lui veniva Samma, figlio di Aghè, l'Ararita. I
            Filistei si erano radunati in massa. In quel luogo c'era un campo pieno di
            lenticchie e, mentre il popolo fuggiva davanti ai Filistei, <sup>12 </sup>
            Samma si piantò in mezzo al campo, lo difese e sconfisse i Filistei. Il
            SIGNORE concesse una grande vittoria.<br>
            <sup>13 </sup> Tre dei trenta capi scesero al tempo della mietitura e
            vennero da Davide nella caverna di Adullam, mentre una schiera di Filistei
            era accampata nella valle di Refaim. <sup>14 </sup> Davide era allora
            nella fortezza e c'era un presidio di Filistei a Betlemme. <sup>15 </sup>
            Davide ebbe un desiderio e disse: «Oh, se qualcuno mi desse da bere
            dell'acqua del pozzo che è vicino alla porta di Betlemme!» <sup>16 </sup>
            I tre prodi si aprirono un varco attraverso il campo filisteo, attinsero
            dell'acqua dal pozzo di Betlemme, vicino alla porta della città e, presala
            con sé, la portarono a Davide; il quale però non volle bere, ma la sparse
            davanti al SIGNORE, <sup>17 </sup> e disse: «Non sia mai, o SIGNORE, una
            cosa simile! Dovrei bere il sangue di questi uomini, che sono andati là a
            rischio della loro vita?» E non volle bere. Questo fecero quei tre prodi.<br>
            <sup>18 </sup> Abisai, fratello di Ioab, figlio di Seruia, fu il capo di
            altri tre. Egli impugnò la lancia contro trecento uomini, li uccise e si
            acquistò fama fra i tre. <sup>19 </sup> Fu il più illustre dei tre e
            perciò fu fatto loro capo; tuttavia non giunse ad eguagliare i primi tre.<br>
            <sup>20 </sup> Poi veniva Benaia da Cabseel, figlio di
            Ieoiada, figlio di Isai, celebre per le sue prodezze. Egli uccise i due
            grandi eroi di Moab. Discese anche in mezzo a una cisterna, dove uccise un
            leone, in un giorno di neve. <sup>21 </sup> Uccise pure un Egiziano, di
            aspetto formidabile, che teneva una lancia in mano; ma Benaia gli andò
            contro con un bastone, strappò di mano all'Egiziano la lancia e se ne
            servì per ucciderlo. <sup>22 </sup> Questo fece Benaia, figlio di
            Ieoiada; e si acquistò fama fra i tre prodi. <sup>23 </sup> Fu il più
            illustre dei trenta; tuttavia non giunse a eguagliare i primi tre. Davide
            lo ammise nel suo consiglio.<br>
            <sup>24 </sup> Poi c'erano: Asael, fratello di Ioab, uno dei trenta;
            Elcanan, figlio di Dodo, di Betlemme;<br>
            <sup>25 </sup> Samma di Carod; Elica di Carod;<br>
            <sup>26 </sup> Cheles di Pelet; Ira, figlio di Icches, di Tecoa;<br>
            <sup>27 </sup> Abiezer di Anatot; Mebunnai di Cusa;<br>
            <sup>28 </sup> Salmon di Acoa; Maarai di Netofa;<br>
            <sup>29 </sup> Cheleb, figlio di Baana, di Netofa; Ittai, figlio di
            Ribai, di Ghibea, dei figli di Beniamino;<br>
            <sup>30 </sup> Benaia di Piraton; Iddai di Naale-Gaas;<br>
            <sup>31 </sup> Abi-Albon di Arbat; Azmavet di Barum;<br>
            <sup>32 </sup> Eliaba di Saalbon; Bene-Iasen; Ionatan;<br>
            <sup>33 </sup> Samma di Arar; Aiam, figlio di Sarar, di Arar;<br>
            <sup>34 </sup> Elifelet, figlio di Aasbai, figlio di un Maacateo; Eliam,
            figlio di Aitofel, di Ghilo;<br>
            <sup>35 </sup> Chesrai di Carmel; Paarai di Arab;<br>
            <sup>36 </sup> Igal, figlio di Natan, di Soba; Bani di Gad; <sup>37 </sup>
            Selec, l'Ammonita; Naarai di Beerot, scudiero di Ioab, figlio di Seruia;<br>
            <sup>38 </sup> Ira di Ieter; Gareb di Ieter;<br>
            <sup>39 </sup> Uria, l'Ittita. In tutto trentasette.
        </p>

        <h3 class="h3">Il censimento d'Israele. La peste</h3>

        <p class="p">
            <span class="color_of_chapter">24 </span><sup>1 </sup> Il SIGNORE si accese di nuovo d'ira contro Israele e
            incitò Davide contro il popolo, dicendo: «Va' e fa' il censimento
            d'Israele e di Giuda».<br>
            <sup>2 </sup> Il re disse a Ioab, che era capo dell'esercito e che era
            con lui: «Gira per tutte le tribù d'Israele, da Dan fino a Beer-Sceba, e
            fate il censimento del popolo perché io ne sappia il numero». <sup>3 </sup>
            Ioab rispose al re: «Il SIGNORE, il Dio tuo, renda il popolo cento volte
            più numeroso di quello che è, e faccia sì che gli occhi del re mio
            signore, possano vederlo! Ma perché il re mio signore prende piacere nel
            far questo?» <sup>4 </sup> Ma l'ordine del re prevalse contro Ioab e
            contro i capi dell'esercito, e Ioab e i capi dell'esercito partirono dalla
            presenza del re per andare a fare il censimento del popolo d'Israele.<br>
            <sup>5 </sup> Passarono il Giordano e si accamparono ad Aroer, a destra
            della città che è in mezzo alla valle di Gad, e presso Iazer. <sup>6 </sup>
            Poi andarono in Galaad e nel paese di Tatim-Odsi; poi andarono a Dan-Iaan
            e nei dintorni di Sidon; <sup>7 </sup> andarono alla fortezza di Tiro e
            in tutte le città degli Ivvei e dei Cananei, e finirono con la regione
            meridionale di Giuda, a Beer-Sceba. <sup>8 </sup> Percorsero così tutto
            il paese, e dopo nove mesi e venti giorni tornarono a Gerusalemme. <sup>
                9
            </sup> Ioab fornì al re la cifra del censimento del popolo; c'erano in
            Israele ottocentomila uomini forti, atti a portare le armi; e in Giuda,
            cinquecentomila.<br>
            <sup>10 </sup> Dopo che Davide ebbe fatto il censimento del popolo, provò
            un rimorso al cuore e disse al SIGNORE: «Ho gravemente peccato in quel che
            ho fatto; ma ora, o SIGNORE, perdona l'iniquità del tuo servo, perché ho
            agito con grande stoltezza».<br>
            <sup>11 </sup> Quando Davide si alzò la mattina, la parola del SIGNORE fu
            così rivolta al profeta Gad, il veggente di Davide: <sup>12 </sup> «Va'
            a dire a Davide: "Così dice il SIGNORE: ‘Io ti propongo tre cose: scegline
            una e quella ti farò'"». <sup>13 </sup> Gad andò dunque da Davide, gli
            riferì questo e disse: «Vuoi sette anni di carestia nel tuo paese, oppure
            tre mesi di fuga davanti ai tuoi nemici che t'inseguono, oppure tre giorni
            di peste nel tuo paese? Ora rifletti e vedi che cosa devo rispondere a
            colui che mi ha mandato». <sup>14 </sup> Davide disse a Gad: «Io sono in
            una grande angoscia! Ebbene, cadiamo nelle mani del SIGNORE, perché le sue
            compassioni sono immense; ma che io non cada nelle mani degli uomini!»<br>
            <sup>15 </sup> Così il SIGNORE mandò la peste in Israele, da quella
            mattina fino al tempo fissato; da Dan a Beer-Sceba morirono settantamila
            persone del popolo. <sup>16 </sup> Come l'angelo stendeva la sua mano su
            Gerusalemme per distruggerla, il SIGNORE si pentì della calamità che egli
            aveva inflitta e disse all'angelo che distruggeva il popolo: «Basta!
            Ritira ora la tua mano!» L'angelo del SIGNORE si trovava presso l'aia di
            Arauna, il Gebuseo. <sup>17 </sup> Davide, vedendo l'angelo che colpiva
            il popolo, disse al SIGNORE: «Sono io che ho peccato; sono io che ho agito
            da empio; queste pecore che hanno fatto? La tua mano si volga dunque
            contro di me e contro la casa di mio padre!»<br>

            <h3 class="h3">Sacrificio offerto da Davide</h3>

        <p class="p">
            <sup>18 </sup> Quel giorno Gad andò da Davide e gli disse: «Sali, erigi
            un altare al SIGNORE nell'aia di Arauna, il Gebuseo». <sup>19 </sup>
            Davide salì, secondo la parola di Gad, come il SIGNORE aveva comandato. <sup>
                20
            </sup> Arauna guardò e vide il re e i suoi servitori che si dirigevano
            verso di lui; Arauna uscì e si prostrò davanti al re, con la faccia a
            terra. <sup>21 </sup> Poi Arauna disse: «Perché il re mio signore viene
            dal suo servo?» Davide rispose: «Per comprare da te quest'aia e costruirvi
            un altare al SIGNORE, affinché il flagello cessi d'infierire sul popolo».
            <sup>22 </sup> Arauna disse a Davide: «Il re mio signore prenda e offra
            quello che gli piacerà! Ecco i buoi per l'olocausto; gli attrezzi per
            trebbiare e i gioghi dei buoi serviranno da legna. <sup>23 </sup> Tutte
            queste cose, o re, Arauna te le dà». Poi Arauna disse al re: «Il SIGNORE,
            il tuo Dio, ti sia propizio!» <sup>24 </sup> Ma il re rispose ad Arauna:
            «No, io comprerò da te queste cose per il loro prezzo e non offrirò al
            SIGNORE, al mio Dio, olocausti che non mi costino nulla». Davide comprò
            l'aia e i buoi per cinquanta sicli d'argento; <sup>25 </sup> costruì là
            un altare al SIGNORE e offrì olocausti e sacrifici di riconoscenza. Così
            il SIGNORE fu placato verso il paese, e il flagello cessò d'infierire sul
            popolo.
        </p>
    </body>
    <footer>

        <!-- Inserisce link a cartella del libro. Modificare riferimento e scritta -->
        <div style="text-align: center; margin-top: 5%; margin-bottom: 10%"> <a href="NR06_10_2_Samuele" title="link per NR06_10_2_Samuele" target="_blank">... link ad appunti e approfondimenti ...</a> </div>

    </footer>

</html>
