<!DOCTYPE html>
<html>

<head>
    <meta http-equiv="content-type" content="text/html; charset=UTF-8">
    <title>NR06_19_Salmi</title>

    <link rel="shortcut icon" href="Bibbia.jpg">
    <link rel="stylesheet" href="Bibbia_CSS.css"><!-- 1 di 2 PER IL MEGA MENU -->

    <script src="Mega_Menu2.js"></script>
    <script src="Mega_Menu3.js"></script>

    <meta charset="UTF-8">
    <meta http-equiv="X-UA-Compatible"
          content="IE=edge">
    <meta name="viewport"
          content="width=device-width, initial-scale=1.0">
    <title>Mega-Menu</title>
    <!-- Google Fonts (poppins) -->
    <link rel="preconnect"
          href="https://fonts.googleapis.com">
    <link rel="preconnect"
          href="https://fonts.gstatic.com"
          crossorigin>
    <link href="https://fonts.googleapis.com/css2?family=Poppins:wght@300&display=swap"
          rel="stylesheet">
    <!-- Google material fonts -->
    <link href="https://fonts.googleapis.com/css2?family=Material+Symbols+Outlined"
          rel="stylesheet" />
    <!-- Stylesheet -->
    <link rel="stylesheet"
          href="Mega_Menu.css">
</head>
<body onload="scriviMenu()">
    <header>
        <div id="display"></div>
    </header>
    <header class="header">
        <h2 class="header"><!--Fine-->Salmi</h2>
    </header>

    <div style="text-align: center; margin-top: 5%; margin-bottom: 6%"> <a href="NR06_19_Salmi" title="link per NR06_19_Salmi" target="_blank">... link ad appunti e approfondimenti ...</a> </div>

    <p class="presentation">
        Salmi<br>
        I centocinquanta Salmi (ebr. tehillim, lodi) sono altrettanti cantici,
        preghiere di lode, di supplica o espressioni di grande dolore o rammarico.
        Composti in un periodo che sembra collocarsi tra il XV e il VI sec. a.C.,
        in circostanze assai diverse, e attribuiti a numerosi autori, tra i quali
        Mosè, Davide, Asaf, i discendenti di Core, Eman, Etan e altri non
        identificati, potevano essere utilizzati nel culto di famiglia o nel
        tempio, talvolta durante le feste religiose.
    </p>

    <h3 class="h3">Libro primo, Salmi 1–41</h3>

    <h3 class="h3">Due uomini, due vie, due destini</h3>

    <p class="p">
        <span class="color_of_chapter">1 </span><sup>1 </sup> Beato l'uomo che non cammina secondo il consiglio degli
        empi,<br>
        che non si ferma nella via dei peccatori,<br>
        né si siede in compagnia degli schernitori,<br>
        <sup>2 </sup> ma il cui diletto è nella legge del SIGNORE<br>
        e su quella legge medita giorno e notte.<br>
        <sup>3 </sup> Egli sarà come un albero piantato vicino a ruscelli,<br>
        il quale dà il suo frutto nella sua stagione<br>
        e il cui fogliame non appassisce;<br>
        e tutto quello che fa prospererà.<br>
        <sup>4 </sup> Non così gli empi,<br>
        anzi sono come pula che il vento disperde.<br>
        <sup>5 </sup> Perciò gli empi non reggeranno davanti al giudizio,<br>
        né i peccatori nell'assemblea dei giusti.<br>
        <sup>6 </sup> Poiché il SIGNORE conosce la via dei giusti,<br>
        ma la via degli empi conduce alla rovina.
    </p>

    <h3 class="h3">Il regno del Figlio di Dio</h3>

    <p class="p">
        <span class="color_of_chapter">2 </span>​<sup>1 </sup> Perché questo tumulto fra le nazioni,<br>
        e perché meditano i popoli cose vane?<br>
        <sup>2 </sup> I re della terra si danno convegno<br>
        e i prìncipi congiurano insieme<br>
        contro il SIGNORE e contro il suo Unto, dicendo:<br>
        <sup>3 </sup> «Spezziamo i loro legami<br>
        e liberiamoci dalle loro catene».<br>
        <sup>4 </sup> Colui che siede nei cieli ne riderà;<br>
        il Signore si farà beffe di loro.<br>
        <sup>5 </sup> Egli parlerà loro nella sua ira<br>
        e nel suo furore li renderà smarriti:<br>
        <sup>6 </sup> «Sono io», dirà, «che ho stabilito il mio re<br>
        sopra Sion, il mio monte santo».<br>
        <sup>7 </sup> Io annuncerò il decreto.<br>
        Il SIGNORE mi ha detto: «Tu sei mio figlio,<br>
        oggi io ti ho generato.<br>
        <sup>8 </sup> Chiedimi, e io ti darò in eredità le nazioni<br>
        e in possesso le estremità della terra.<br>
        <sup>9 </sup> Tu le spezzerai con una verga di ferro;<br>
        tu le frantumerai come un vaso d'argilla».<br>
        <sup>10 </sup> Ora, o re, siate saggi;<br>
        lasciatevi correggere, o giudici della terra.<br>
        <sup>11 </sup> Servite il SIGNORE con timore<br>
        e gioite con tremore.<br>
        <sup>12 </sup> Rendete omaggio al figlio, affinché il SIGNORE non si
        adiri<br>
        e voi non periate nella vostra via,<br>
        perché improvvisa l'ira sua potrebbe divampare.<br>
        Beati tutti quelli che confidano in lui!
    </p>

    <h3 class="h3">Fiducia durante la persecuzione</h3>

    <p class="p">
        <span class="color_of_chapter">3 </span><sup>1 </sup> Salmo di Davide,<br>
        composto quando fuggiva davanti ad Absalom, suo figlio.<br>
        O SIGNORE, quanto sono numerosi i miei nemici!<br>
        Molti sono quelli che insorgono contro di me,<br>
        <sup>2 </sup> molti quelli che dicono di me:<br>
        «Non c'è più salvezza per lui presso Dio!» [Pausa]<br>
        <sup>3 </sup> Ma tu, o SIGNORE, sei uno scudo attorno a me,<br>
        sei la mia gloria, colui che mi rialza il capo.<br>
        <sup>4 </sup> Con la mia voce io grido al SIGNORE<br>
        ed egli mi risponde dal suo monte santo. [Pausa]<br>
        <sup>5 </sup> Io mi sono coricato e ho dormito,<br>
        poi mi sono risvegliato, perché il SIGNORE mi sostiene.<br>
        <sup>6 </sup> Io non temo le miriadi di genti<br>
        che si sono accampate contro di me d'ogni intorno.<br>
        <sup>7 </sup> Ergiti, o SIGNORE, salvami, Dio mio;<br>
        poiché tu hai percosso tutti i miei nemici sulla guancia,<br>
        hai rotto i denti agli empi.<br>
        <sup>8 </sup> Al SIGNORE appartiene la salvezza;<br>
        la tua benedizione sia sul tuo popolo! [Pausa]
    </p>

    <h3 class="h3">Sicurezza nel momento del pericolo</h3>

    <p class="p">
        <span class="color_of_chapter">4 </span>​<sup>1 </sup> Al direttore del coro. Per strumenti a corda.<br>
        Salmo di Davide.<br>
        Quando io grido, rispondimi, o Dio della mia giustizia;<br>
        quando ero in pericolo, tu mi hai liberato;<br>
        abbi pietà di me ed esaudisci la mia preghiera!<br>
        <sup>2 </sup> O figli degli uomini,<br>
        fino a quando si farà oltraggio alla mia gloria?<br>
        Fino a quando amerete vanità<br>
        e andrete dietro a menzogna? [Pausa]<br>
        <sup>3 </sup> Sappiate che il SIGNORE si è scelto uno che egli ama;<br>
        il SIGNORE mi esaudirà quando griderò a lui.<br>
        <sup>4 </sup> Tremate e non peccate;<br>
        sui vostri letti ragionate in cuor vostro e tacete. [Pausa]<br>
        <sup>5 </sup> Offrite sacrifici di giustizia<br>
        e confidate nel SIGNORE.<br>
        <sup>6 </sup> Molti van dicendo: «Chi ci farà vedere la prosperità?»<br>
        O SIGNORE, fa' risplendere su di noi la luce del tuo volto!<br>
        <sup>7 </sup> Tu mi hai messo in cuore più gioia<br>
        di quella che essi provano<br>
        quando il loro grano e il loro mosto abbondano.<br>
        <sup>8 </sup> In pace mi coricherò e in pace dormirò,<br>
        perché tu solo, o SIGNORE, mi fai abitare al sicuro.
    </p>

    <h3 class="h3">Preghiera contro gli empi</h3>

    <p class="p">
        <span class="color_of_chapter">5 </span>​<sup>1 </sup> Al direttore del coro. Per strumenti a fiato.<br>

        Salmo di Davide.<br>
        Porgi l'orecchio alle mie parole, o SIGNORE,<br>
        sii attento ai miei sospiri.<br>
        <sup>2 </sup> Odi il mio grido d'aiuto, o mio Re e mio Dio,<br>
        perché a te rivolgo la mia preghiera.<br>
        <sup>3 </sup> O SIGNORE, al mattino tu ascolti la mia voce;<br>
        al mattino ti offro la mia preghiera e attendo un tuo cenno;<br>
        <sup>4 </sup> poiché tu non sei un Dio che prenda piacere nell'empietà;<br>
        presso di te il male non trova dimora.<br>
        <sup>5 </sup> Quelli che si vantano non resisteranno davanti agli occhi
        tuoi;<br>
        tu detesti tutti gli operatori d'iniquità.<br>
        <sup>6 </sup> Tu farai perire i bugiardi;<br>
        il SIGNORE disprezza l'uomo sanguinario e disonesto.<br>
        <sup>7 </sup> Ma io, per la tua grande bontà, potrò entrare nella tua
        casa;<br>
        rivolto al tuo tempio santo, adorerò con timore.<br>
        <sup>8 </sup> O SIGNORE, guidami con la tua giustizia, a causa dei miei
        nemici;<br>
        che io veda diritta davanti a me la tua via,<br>
        <sup>9 </sup> poiché nella loro bocca non c'è sincerità,<br>
        il loro cuore è pieno di malizia;<br>
        la loro gola è un sepolcro aperto,<br>
        lusingano con la loro lingua.<br>
        <sup>10 </sup> Condannali, o Dio!<br>
        Non riescano nei loro propositi!<br>
        Scacciali per tutti i loro misfatti,<br>
        poiché si sono ribellati a te.<br>
        <sup>11 </sup> Si rallegreranno tutti quelli che in te confidano;<br>
        manderanno grida di gioia per sempre.<br>
        Tu li proteggerai,<br>
        e quelli che amano il tuo nome si rallegreranno in te,<br>
        <sup>12 </sup> perché tu, o SIGNORE, benedirai il giusto;<br>
        come scudo lo circonderai con il tuo favore.
    </p>

    <h3 class="h3">La misericordia di Dio</h3>

    <p class="p">
        <span class="color_of_chapter">6 </span>​<sup>1 </sup> Al direttore del coro. Per strumenti a corda. Su ottava.<br>

        Salmo di Davide.<br>
        O SIGNORE, non correggermi nella tua ira,<br>
        non castigarmi nel tuo sdegno.<br>
        <sup>2 </sup> Abbi pietà di me, o SIGNORE, perché sono sfinito;<br>
        risanami, o SIGNORE, perché le mie ossa sono tutte tremanti.<br>
        <sup>3 </sup> Anche l'anima mia è tutta tremante;<br>
        e tu, o SIGNORE, fino a quando…?<br>
        <sup>4 </sup> Ritorna, o SIGNORE, liberami;<br>
        salvami, per la tua misericordia.<br>
        <sup>5 </sup> Poiché nella morte non c'è memoria di te;<br>
        chi ti celebrerà nel soggiorno dei morti?<br>
        <sup>6 </sup> Io sono esausto a forza di gemere;<br>
        ogni notte inondo di pianto il mio letto<br>
        e bagno di lacrime il mio giaciglio.<br>
        <sup>7 </sup> L'occhio mio si consuma di dolore,<br>
        invecchia a causa di tutti i miei nemici.<br>
        <sup>8 </sup> Via da me, voi tutti malfattori;<br>
        poiché il SIGNORE ha udito la voce del mio pianto.<br>
        <sup>9 </sup> Il SIGNORE ha ascoltato la mia supplica,<br>
        il SIGNORE accoglie la mia preghiera.<br>
        <sup>10 </sup> Tutti i miei nemici siano confusi e grandemente smarriti;<br>
        voltino le spalle per la vergogna in un attimo.
    </p>

    <h3 class="h3">Preghiera del giusto nella persecuzione</h3>

    <p class="p">
        <span class="color_of_chapter">7 </span>​<sup>1 </sup> Lamento che Davide cantò al SIGNORE<br>
        a proposito di Cus il Beniaminita.<br>
        O SIGNORE, Dio mio, in te confido;<br>
        salvami da chi mi perseguita, liberami,<br>
        <sup>2 </sup> affinché il nemico, come un leone, non sbrani l'anima mia<br>
        lacerandola, senza che alcuno mi liberi.<br>
        <sup>3 </sup> O SIGNORE, Dio mio, se ho fatto così,<br>
        se c'è perversità nelle mie mani,<br>
        <sup>4 </sup> se ho reso male per bene a chi viveva in pace con me<br>
        (io che ho lasciato andare libero colui che mi era nemico senza ragione),<br>
        <sup>5 </sup> il mio nemico perseguiti pure la mia anima e la raggiunga,<br>
        calpesti al suolo la mia vita<br>
        e getti pure la mia gloria nella polvere. [Pausa]<br>
        <sup>6 </sup> Ergiti, o SIGNORE, nell'ira tua,<br>
        innàlzati contro il furore dei miei nemici<br>
        e dèstati in mio favore.<br>
        <sup>7 </sup> Tu hai decretato il giudizio.<br>
        L'assemblea dei popoli ti circondi<br>
        e sali a sedere al di sopra d'essa in luogo elevato.<br>
        <sup>8 </sup> Il SIGNORE giudica i popoli;<br>
        giudica me, o SIGNORE, secondo la mia giustizia e la mia integrità.<br>
        <sup>9 </sup> Fa' che cessi la malvagità degli empi, ma sostieni il
        giusto;<br>
        poiché sei il Dio giusto che conosce i cuori e le reni.<br>
        <sup>10 </sup> Dio è il mio scudo:<br>
        egli salva gli uomini retti.<br>
        <sup>11 </sup> Dio è un giusto giudice,<br>
        un Dio che si sdegna ogni giorno.<br>
        <sup>12 </sup> Se il malvagio non si converte, egli affila la sua spada;<br>
        egli ha teso l'arco suo e lo tiene pronto;<br>
        <sup>13 </sup> dispone contro di lui strumenti di morte;<br>
        le sue frecce le rende infuocate.<br>
        <sup>14 </sup> Ecco, il malvagio è in doglie per produrre iniquità.<br>
        Egli ha concepito malizia e partorisce menzogna.<br>
        <sup>15 </sup> Ha scavato una fossa e l'ha fatta profonda,<br>
        ma è caduto nella fossa che ha preparata.<br>
        <sup>16 </sup> La sua malizia gli ripiomberà sul capo,<br>
        la sua violenza gli ricadrà sulla testa.<br>
        <sup>17 </sup> Io loderò il SIGNORE per la sua giustizia,<br>
        salmeggerò al nome del SIGNORE, l'Altissimo.
    </p>

    <h3 class="h3">Gloria di Dio nella creazione</h3>

    <p class="p">
        <span class="color_of_chapter">8 </span><sup>1 </sup> Al direttore del coro. Sulla ghittea.<br>

        Salmo di Davide.<br>
        O DIO, Signore nostro,<br>
        quant'è magnifico il tuo nome in tutta la terra!<br>
        Tu hai posto la tua maestà nei cieli.<br>
        <sup>2 </sup> Dalla bocca dei bambini e dei lattanti hai tratto una
        forza,<br>
        a causa dei tuoi nemici,<br>
        per ridurre al silenzio l'avversario e il vendicatore.<br>
        <sup>3 </sup> Quando io considero i tuoi cieli, opera delle tue dita,<br>
        la luna e le stelle che tu hai disposte,<br>
        <sup>4 </sup> che cos'è l'uomo perché tu lo ricordi?<br>
        Il figlio dell'uomo perché te ne prenda cura?<br>
        <sup>5 </sup> Eppure tu lo hai fatto solo di poco inferiore a Dio<br>
        e lo hai coronato di gloria e d'onore.<br>
        <sup>6 </sup> Tu lo hai fatto dominare sulle opere delle tue mani,<br>
        hai posto ogni cosa sotto i suoi piedi:<br>
        <sup>7 </sup> pecore e buoi tutti quanti<br>
        e anche le bestie selvatiche della campagna;<br>
        <sup>8 </sup> gli uccelli del cielo e i pesci del mare,<br>
        tutto quel che percorre i sentieri dei mari.<br>
        <sup>9 </sup> O DIO, Signore nostro,<br>
        quant'è magnifico il tuo nome in tutta la terra!
    </p>

    <h3 class="h3">Dio giudica le nazioni</h3>

    <p class="p">
        <span class="color_of_chapter">9 </span>​<sup>1 </sup> Al direttore del coro. Su «Muori per il figlio».<br>
        Salmo di Davide.<br>
        Io celebrerò il SIGNORE con tutto il mio cuore,<br>
        narrerò tutte le tue meraviglie.<br>
        <sup>2 </sup> Mi rallegrerò ed esulterò in te,<br>
        salmeggerò al tuo nome, o Altissimo,<br>
        <sup>3 </sup> poiché i miei nemici voltan le spalle,<br>
        cadono e periscono davanti a te.<br>
        <sup>4 </sup> Tu infatti hai sostenuto il mio diritto e la mia causa;<br>
        ti sei assiso sul trono come giusto giudice.<br>
        <sup>5 </sup> Tu hai rimproverato le nazioni, hai fatto perire l'empio,<br>
        hai cancellato il loro nome per sempre.<br>
        <sup>6 </sup> È finita per il nemico! Son rovine perenni!<br>
        Delle città che hai distrutte si è perso perfino il ricordo.<br>
        <sup>7 </sup> Il SIGNORE siede come re in eterno;<br>
        egli ha preparato il suo trono per il giudizio.<br>
        <sup>8 </sup> Giudicherà il mondo con giustizia,<br>
        giudicherà i popoli con rettitudine.<br>
        <sup>9 </sup> Il SIGNORE sarà un rifugio sicuro per l'oppresso,<br>
        un rifugio sicuro in tempo d'angoscia;<br>
        <sup>10 </sup> quelli che conoscono il tuo nome confideranno in te,<br>
        perché, o SIGNORE, tu non abbandoni quelli che ti cercano.<br>
        <sup>11 </sup> Salmeggiate al SIGNORE che abita in Sion,<br>
        raccontate tra i popoli le sue opere.<br>
        <sup>12 </sup> Perché colui che domanda ragione del sangue<br>
        si ricorda dei miseri e non ne dimentica il grido.<br>
        <sup>13 </sup> Abbi pietà di me, o SIGNORE!<br>
        Vedi come mi affliggono quelli che mi odiano,<br>
        o tu che mi fai risalire dalle porte della morte,<br>
        <sup>14 </sup> affinché io racconti le tue lodi.<br>
        Alle porte della figlia di Sion festeggerò per la tua salvezza.<br>
        <sup>15 </sup> Le nazioni sono sprofondate nella fossa che avevano fatta;<br>
        il loro piede è stato preso nella rete che avevano tesa.<br>
        <sup>16 </sup> Il SIGNORE s'è fatto conoscere, ha fatto giustizia;<br>
        l'empio è caduto nella trappola<br>
        tesa con le proprie mani. [Interludio. Pausa]<br>
        <sup>17 </sup> Gli empi se ne andranno al soggiorno dei morti,<br>
        sì, tutte le nazioni che dimenticano Dio.<br>
        <sup>18 </sup> Certamente il povero non sarà dimenticato per sempre,<br>
        né la speranza dei miseri resterà delusa in eterno.<br>
        <sup>19 </sup> Ergiti, o SIGNORE! Non lasciare che prevalga il mortale;<br>
        siano giudicate le nazioni in tua presenza.<br>
        <sup>20 </sup> O SIGNORE, infondi spavento in loro;<br>
        i popoli riconoscano che sono mortali. [Pausa]
    </p>

    <h3 class="h3">Il castigo dell'empio</h3>

    <p class="p">
        <span class="color_of_chapter">10 </span>​<sup>1 </sup> O SIGNORE, perché te ne stai lontano?<br>
        Perché ti nascondi in tempo d'angoscia?<br>
        <sup>2 </sup> L'empio nella sua superbia perseguita con furore i miseri;<br>
        essi rimangono presi nelle insidie tese dai malvagi;<br>
        <sup>3 </sup> poiché l'empio si gloria delle brame dell'anima sua,<br>
        benedice il rapace e disprezza il SIGNORE.<br>
        <sup>4 </sup> L'empio, con viso altero, dice: «Il SIGNORE non farà
        inchieste».<br>
        Tutti i suoi pensieri sono: «Non c'è Dio!»<br>
        <sup>5 </sup> Le sue vie son prospere in ogni tempo;<br>
        cosa troppo alta per lui sono i tuoi giudizi;<br>
        con un soffio egli disperde tutti i suoi nemici.<br>
        <sup>6 </sup> Egli dice in cuor suo: «Non sarò mai smosso;<br>
        d'età in età non m'accadrà male alcuno».<br>
        <sup>7 </sup> La sua bocca è piena di maledizione, di frodi e di
        violenza;<br>
        sotto la sua lingua c'è malizia e iniquità.<br>
        <sup>8 </sup> Egli sta in agguato nei villaggi,<br>
        uccide l'innocente in luoghi nascosti;<br>
        i suoi occhi spiano il misero.<br>
        <sup>9 </sup> Sta in agguato nel suo nascondiglio come un leone nella sua
        tana,<br>
        sta in agguato per sorprendere il misero;<br>
        egli sorprende lo sventurato trascinandolo nella sua rete.<br>
        <sup>10 </sup> Se ne sta quatto e chino<br>
        e gli infelici soccombono alla sua forza.<br>
        <sup>11 </sup> Dice in cuor suo: «Dio dimentica,<br>
        nasconde la sua faccia, non vedrà mai».<br>
        <sup>12 </sup> Ergiti, o SIGNORE! O Dio, alza la tua mano!<br>
        Non dimenticare i miseri.<br>
        <sup>13 </sup> Perché l'empio disprezza Dio?<br>
        Perché dice in cuor suo: «Non ne chiederà conto»?<br>
        <sup>14 </sup> Invece tu hai visto; poiché tu guardi la malvagità<br>
        e l'oppressione per poi ripagare con la tua mano.<br>
        A te si abbandona il misero;<br>
        tu sei il sostegno dell'orfano.<br>
        <sup>15 </sup> Spezza il braccio dell'empio e del malvagio;<br>
        chiedi conto della sua empietà, finché tu non ne trovi più.<br>
        <sup>16 </sup> Il SIGNORE è re in eterno;<br>
        le nazioni sono state sterminate dalla sua terra.<br>
        <sup>17 </sup> O SIGNORE, tu esaudisci il desiderio degli umili;<br>
        tu fortifichi il cuor loro, porgi il tuo orecchio<br>
        <sup>18 </sup> per rendere giustizia all'orfano e all'oppresso,<br>
        affinché l'uomo, che è fatto di terra, cessi d'incutere spavento.
    </p>

    <h3 class="h3">Fiducia nell'intervento di Dio</h3>

    <p class="p">
        <span class="color_of_chapter">11 </span>​<sup>1 </sup> Al direttore del coro. Di Davide.<br>
        Io confido nel SIGNORE.<br>
        Voi, come potete dire all'anima mia:<br>
        «Fuggi al tuo monte come un uccello»?<br>
        <sup>2 </sup> Poiché, ecco, gli empi tendono l'arco,<br>
        aggiustano le loro frecce sulla corda<br>
        per tirarle nell'oscurità contro i retti di cuore.<br>
        <sup>3 </sup> Quando le fondamenta sono rovinate,<br>
        che cosa può fare il giusto?<br>
        <sup>4 </sup> Il SIGNORE è nel suo tempio santo;<br>
        il SIGNORE ha il suo trono nei cieli;<br>
        i suoi occhi vedono,<br>
        le sue pupille scrutano i figli degli uomini.<br>
        <sup>5 </sup> Il SIGNORE scruta il giusto,<br>
        ma detesta l'empio e colui che ama la violenza.<br>
        <sup>6 </sup> Egli farà piovere sull'empio carboni accesi;<br>
        zolfo e vento infuocato sarà il contenuto del loro calice.<br>
        <sup>7 </sup> Poiché il SIGNORE è giusto; egli ama la giustizia;<br>
        gli uomini retti contempleranno il suo volto.
    </p>

    <h3 class="h3">Le menzogne</h3>

    <p class="p">
        <span class="color_of_chapter">12 </span><sup>1 </sup> Al direttore del coro. Su ottava.<br>
        Salmo di Davide.<br>
        Salva, o SIGNORE, poiché non ci sono più giusti<br>
        e i fedeli vengono a mancare tra i figli degli uomini.<br>
        <sup>2 </sup> Ciascuno mente parlando con il prossimo;<br>
        parla con labbro adulatore e con cuore doppio.<br>
        <sup>3 </sup> Il SIGNORE recida tutte le labbra adulatrici,<br>
        la lingua che parla con arroganza,<br>
        <sup>4 </sup> di quelli che dicono: «Con le nostre lingue prevarremo;<br>
        le nostre labbra sono per noi; chi potrebbe dominarci?»<br>
        <sup>5 </sup> «Per l'oppressione dei miseri,<br>
        per il grido d'angoscia dei bisognosi,<br>
        ora mi ergerò», dice il SIGNORE,<br>
        «e darò la salvezza a chi la brama».<br>
        <sup>6 </sup> Le parole del SIGNORE son parole pure,<br>
        sono argento raffinato in un crogiuolo di terra,<br>
        purificato sette volte.<br>
        <sup>7 </sup> Tu, SIGNORE, li proteggerai,<br>
        li preserverai da questa gente per sempre.<br>
        <sup>8 </sup> Gli empi vanno in giro dappertutto<br>
        quando la bassezza regna sui figli degli uomini.
    </p>

    <h3 class="h3"> Preghiera fiduciosa durante l'afflizione</h3>

    <p class="p">
        <span class="color_of_chapter">13 </span>​<sup>1 </sup> Al direttore del coro. Salmo di Davide.<br>
        Fino a quando, o SIGNORE, mi dimenticherai?<br>
        Sarà forse per sempre?<br>
        Fino a quando mi nasconderai il tuo volto?<br>
        <sup>2 </sup> Fino a quando avrò l'ansia nell'anima<br>
        e l'affanno nel cuore tutto il giorno?<br>
        Fino a quando s'innalzerà il nemico su di me?<br>
        <sup>3 </sup> Guarda, rispondimi, o SIGNORE, mio Dio!<br>
        Illumina i miei occhi<br>
        perché io non mi addormenti del sonno della morte,<br>
        <sup>4 </sup> affinché il mio nemico non dica: «L'ho vinto!»<br>
        e non esultino i miei avversari se io vacillo.<br>
        <sup>5 </sup> Quanto a me, io confido nella tua bontà;<br>
        il mio cuore gioirà per la tua salvezza;<br>
        io canterò al SIGNORE perché m'ha fatto del bene.
    </p>

    <h3 class="h3">Ritratto dell'empio</h3>

    <p class="p">
        <span class="color_of_chapter">14 </span>​<sup>1 </sup> Al direttore del coro. Di Davide.<br>
        Lo stolto ha detto in cuor suo: «Non c'è Dio».<br>
        Sono corrotti, fanno cose abominevoli;<br>
        non c'è nessuno che faccia il bene.<br>
        <sup>2 </sup> Il SIGNORE ha guardato dal cielo i figli degli uomini,<br>
        per vedere se vi è una persona intelligente, che ricerchi Dio.<br>
        <sup>3 </sup> Tutti si sono sviati, tutti sono corrotti,<br>
        non c'è nessuno che faccia il bene, neppure uno.<br>
        <sup>4 </sup> Sono dunque senza conoscenza tutti questi malvagi,<br>
        che divorano il mio popolo come se fosse pane<br>
        e non invocano il SIGNORE?<br>
        <sup>5 </sup> Ma ecco, sono presi da grande spavento<br>
        quando Dio appare in mezzo ai giusti.<br>
        <sup>6 </sup> Voi cercate di confondere le speranze del misero,<br>
        perché il SIGNORE è il suo rifugio.<br>
        <sup>7 </sup> Oh, chi darà da Sion la salvezza a Israele?<br>
        Quando il SIGNORE farà ritornare gli esuli del suo popolo,<br>
        Giacobbe esulterà, Israele si rallegrerà.
    </p>

    <h3 class="h3">Ritratto del giusto</h3>

    <p class="p">
        <span class="color_of_chapter">15 </span>​<sup>1 </sup> Salmo di Davide.<br>
        O SIGNORE, chi dimorerà nella tua tenda?<br>
        Chi abiterà sul tuo santo monte?<br>
        <sup>2 </sup> Colui che è puro e agisce con giustizia<br>
        e dice la verità come l'ha nel cuore;<br>
        <sup>3 </sup> che non calunnia con la sua lingua,<br>
        né fa male alcuno al suo vicino,<br>
        né insulta il suo prossimo.<br>
        <sup>4 </sup> Agli occhi suoi è spregevole il malvagio,<br>
        ma egli onora quelli che temono il SIGNORE.<br>
        Se anche ha giurato a suo danno, non cambia;<br>
        <sup>5 </sup> non dà il suo denaro a usura,<br>
        né accetta regali a danno dell'innocente.<br>
        Chi agisce così non sarà mai smosso.
    </p>

    <h3 class="h3">Ricompensa e fede del giusto</h3>

    <p class="p">
        <span class="color_of_chapter">16 </span>​<sup>1 </sup> Inno di Davide.<br>
        Proteggimi, o Dio, perché io confido in te.<br>
        <sup>2 </sup> Ho detto al SIGNORE: «Tu sei il mio Signore;<br>
        non ho bene alcuno all'infuori di te».<br>
        <sup>3 </sup> Quanto ai santi che sono sulla terra,<br>
        essi sono la gente onorata in cui ripongo tutto il mio affetto.<br>
        <sup>4 </sup> I dolori di quelli che corrono dietro ad altri dèi saranno
        moltiplicati;<br>
        io non offrirò le loro libazioni di sangue,<br>
        né le mie labbra proferiranno i loro nomi.<br>
        <sup>5 </sup> Il SIGNORE è la mia parte di eredità e il mio calice;<br>
        tu sostieni quel che mi è toccato in sorte.<br>
        <sup>6 </sup> La sorte mi ha assegnato luoghi deliziosi;<br>
        una bella eredità mi è toccata!<br>
        <sup>7 </sup> Benedirò il SIGNORE che mi consiglia;<br>
        anche il mio cuore mi istruisce di notte.<br>
        <sup>8 </sup> Io ho sempre posto il SIGNORE davanti agli occhi miei;<br>
        poiché egli è alla mia destra, io non sarò affatto smosso.<br>
        <sup>9 </sup> Perciò il mio cuore si rallegra e l'anima mia esulta;<br>
        anche la mia carne dimorerà al sicuro;<br>
        <sup>10 </sup> poiché tu non abbandonerai l'anima mia in potere della
        morte,<br>
        né permetterai che il tuo santo subisca la decomposizione.<br>
        <sup>11 </sup> Tu m'insegni la via della vita;<br>
        ci sono gioie a sazietà in tua presenza;<br>
        alla tua destra vi sono delizie in eterno.
    </p>

    <h3 class="h3">Preghiera del giusto nella persecuzione</h3>

    <p class="p">
        <span class="color_of_chapter">17 </span>​<sup>1 </sup> Preghiera di Davide.<br>
        O SIGNORE, ascolta ciò che è giusto,<br>
        sii attento al mio grido;<br>
        porgi orecchio alla mia preghiera,<br>
        che non viene da labbra ingannatrici.<br>
        <sup>2 </sup> Dalla tua presenza venga alla luce il mio diritto;<br>
        gli occhi tuoi riconoscano la rettitudine.<br>
        <sup>3 </sup> Tu hai scrutato il mio cuore, l'hai visitato nella notte;<br>
        mi hai provato e non hai trovato nulla;<br>
        la mia bocca non va oltre il mio pensiero.<br>
        <sup>4 </sup> Quanto alle opere degli uomini,<br>
        io, per ubbidire alla parola delle tue labbra,<br>
        mi son guardato dalle vie del violento.<br>
        <sup>5 </sup> I miei passi si son tenuti saldi sui tuoi sentieri,<br>
        i miei piedi non hanno vacillato.<br>
        <sup>6 </sup> Io t'invoco, perché tu mi esaudisci, o Dio;<br>
        inclina verso di me il tuo orecchio, ascolta le mie parole!<br>
        <sup>7 </sup> Mostrami le meraviglie della tua bontà,<br>
        o tu che con la tua destra salvi<br>
        chi cerca un rifugio al riparo dai suoi avversari.<br>
        <sup>8 </sup> Abbi cura di me come la pupilla dell'occhio,<br>
        nascondimi, all'ombra delle tue ali,<br>
        <sup>9 </sup> dagli empi che vogliono la mia rovina,<br>
        dai nemici mortali che mi circondano.<br>
        <sup>10 </sup> Sono duri di cuore a causa delle loro ricchezze,<br>
        la loro bocca parla con arroganza.<br>
        <sup>11 </sup> Ora ci stanno accerchiando, seguono i nostri passi;<br>
        ci spiano per abbatterci.<br>
        <sup>12 </sup> Il mio nemico sembra un leone che voglia sbranare la
        preda,<br>
        un leoncello che sta in agguato nei nascondigli.<br>
        <sup>13 </sup> Ergiti, o SIGNORE, affrontalo, abbattilo;<br>
        liberami dall'empio con la tua spada;<br>
        <sup>14 </sup> liberami, con la tua mano, dagli uomini, o SIGNORE,<br>
        dagli uomini del mondo, il cui compenso è solo in questa vita,<br>
        e il cui ventre tu riempi con i tuoi beni;<br>
        di questi si saziano i loro figli,<br>
        e lasciano il resto dei loro averi ai loro bambini.<br>
        <sup>15 </sup> Quanto a me, per la mia giustizia, contemplerò il tuo
        volto;<br>
        mi sazierò, al mio risveglio, della tua presenza.
    </p>

    <h3 class="h3">Espressioni di lode per la liberazione</h3>

    <p class="p">
        <span class="color_of_chapter">18 </span><sup>1 </sup> Al direttore del coro. Di Davide, servo del SIGNORE,<br>
        il quale rivolse al SIGNORE le parole di questo cantico,<br>
        quando il SIGNORE lo liberò dalla mano di Saul. Egli disse:<br>
        «Io ti amo, o SIGNORE, mia forza!<br>
        <sup>2 </sup> Il SIGNORE è la mia rocca, la mia fortezza, il mio
        liberatore;<br>
        il mio Dio, la mia rupe, in cui mi rifugio,<br>
        il mio scudo, il mio potente salvatore, il mio alto rifugio.<br>
        <sup>3 </sup> Io invocai il SIGNORE, che è degno d'ogni lode,<br>
        e fui salvato dai miei nemici.<br>
        <sup>4 </sup> I legami della morte mi avevano circondato,<br>
        i torrenti della distruzione mi avevano spaventato.<br>
        <sup>5 </sup> I legami del soggiorno dei morti mi avevano attorniato,<br>
        i lacci della morte mi avevano sorpreso.<br>
        <sup>6 </sup> Nella mia angoscia invocai il SIGNORE, gridai al mio Dio.<br>
        Egli udì la mia voce dal suo tempio,<br>
        il mio grido giunse a lui, ai suoi orecchi.<br>
        <sup>7 </sup> Allora la terra fu scossa e tremò,<br>
        le fondamenta dei monti furono smosse e scrollate;<br>
        perché egli era colmo di sdegno.<br>
        <sup>8 </sup> Un fumo saliva dalle sue narici;<br>
        un fuoco consumante gli usciva dalla bocca<br>
        e ne venivano fuori carboni accesi.<br>
        <sup>9 </sup> Egli abbassò i cieli e discese,<br>
        una fitta nube aveva sotto i piedi.<br>
        <sup>10 </sup> Cavalcava un cherubino e volava;<br>
        volava veloce sulle ali del vento.<br>
        <sup>11 </sup> Aveva fatto delle tenebre la sua stanza nascosta;<br>
        aveva posto intorno a sé, per suo padiglione,<br>
        l'oscurità delle acque, le dense nubi dei cieli.<br>
        <sup>12 </sup> Per lo splendore che emanava da lui,<br>
        le dense nubi si sciolsero con grandine e con carboni ardenti.<br>
        <sup>13 </sup> Il SIGNORE tuonò nei cieli,<br>
        l'Altissimo fece udire la sua voce<br>
        con grandine e con carboni ardenti.<br>
        <sup>14 </sup> Scagliò le sue saette e disperse i nemici;<br>
        lanciò folgori in gran numero e li mise in fuga.<br>
        <sup>15 </sup> Allora apparve il fondo del mare<br>
        e le fondamenta del mondo furono scoperte<br>
        al tuo rimprovero, o SIGNORE,<br>
        al soffio del vento delle tue narici.<br>
        <sup>16 </sup> Egli tese dall'alto la mano e mi prese,<br>
        mi trasse fuori dalle grandi acque.<br>
        <sup>17 </sup> Mi liberò dal mio potente nemico,<br>
        da quelli che mi odiavano, perché erano più forti di me.<br>
        <sup>18 </sup> Essi mi erano piombati addosso nel dì della mia calamità,<br>
        ma il SIGNORE fu il mio sostegno.<br>
        <sup>19 </sup> Egli mi trasse fuori al largo,<br>
        mi liberò, perché mi gradisce.<br>
        <sup>20 </sup> Il SIGNORE mi ha ricompensato secondo la mia giustizia,<br>
        mi ha reso secondo la purezza delle mie mani,<br>
        <sup>21 </sup> poiché ho osservato le vie del SIGNORE<br>
        e non mi sono allontanato dal mio Dio, comportandomi da empio.<br>
        <sup>22 </sup> Poiché ho tenuto tutte le sue leggi davanti a me<br>
        e non ho rifiutato i suoi precetti.<br>
        <sup>23 </sup> Sono stato integro verso di lui,<br>
        mi sono guardato dalla mia iniquità.<br>
        <sup>24 </sup> Perciò il SIGNORE mi ha ripagato secondo la mia giustizia,<br>
        secondo la purezza delle mie mani in sua presenza.<br>
        <sup>25 </sup> Tu ti mostri pietoso verso il pio,<br>
        integro verso l'uomo integro;<br>
        <sup>26 </sup> ti mostri puro con il puro<br>
        e ti mostri astuto con il perverso;<br>
        <sup>27 </sup> poiché tu sei colui che salva la gente afflitta<br>
        e fa abbassare gli occhi alteri.<br>
        <sup>28 </sup> Sì, tu fai risplendere la mia lampada;<br>
        il SIGNORE, il mio Dio, illumina le mie tenebre.<br>
        <sup>29 </sup> Con te io assalgo tutta una schiera,<br>
        con il mio Dio salgo sulle mura.<br>
        <sup>30 </sup> La via di Dio è perfetta;<br>
        la parola del SIGNORE è purificata con il fuoco;<br>
        egli è lo scudo di tutti quelli che sperano in lui.<br>
        <sup>31 </sup> Poiché chi è Dio all'infuori del SIGNORE?<br>
        E chi è Rocca all'infuori del nostro Dio,<br>
        <sup>32 </sup> il Dio che mi cinge di forza<br>
        e rende la mia via retta?<br>
        <sup>33 </sup> Egli rende i miei piedi simili a quelli delle cerve,<br>
        mi rende saldo sulle mie alture;<br>
        <sup>34 </sup> addestra le mie mani alla battaglia<br>
        e le mie braccia tendono un arco di bronzo.<br>
        <sup>35 </sup> Tu mi hai anche dato lo scudo della tua salvezza,<br>
        la tua destra mi ha sostenuto,<br>
        la tua bontà mi ha reso grande.<br>
        <sup>36 </sup> Tu hai allargato la via davanti ai miei passi<br>
        e i miei piedi non hanno vacillato.<br>
        <sup>37 </sup> Ho inseguito i miei nemici e li ho raggiunti;<br>
        non sono tornato indietro prima di averli distrutti.<br>
        <sup>38 </sup> Li ho abbattuti e non sono potuti risorgere;<br>
        sono caduti sotto i miei piedi.<br>
        <sup>39 </sup> Tu m'hai cinto di forza per la guerra;<br>
        tu hai fatto piegare sotto di me i miei avversari;<br>
        <sup>40 </sup> hai fatto voltare le spalle davanti a me ai miei nemici<br>
        e ho distrutto quelli che mi odiavano.<br>
        <sup>41 </sup> Hanno gridato, ma nessuno li ha salvati;<br>
        hanno gridato al SIGNORE, ma egli non ha risposto.<br>
        <sup>42 </sup> Io li ho tritati come polvere al vento,<br>
        li ho spazzati via come il fango delle strade.<br>
        <sup>43 </sup> Tu mi hai liberato dal popolo in rivolta,<br>
        mi hai costituito capo di nazioni;<br>
        un popolo che non conoscevo mi è stato sottomesso.<br>
        <sup>44 </sup> Al solo udir parlare di me, mi hanno ubbidito;<br>
        i figli degli stranieri mi hanno reso omaggio.<br>
        <sup>45 </sup> I figli degli stranieri si sono persi d'animo,<br>
        sono usciti tremanti dai loro nascondigli.<br>
        <sup>46 </sup> Il SIGNORE vive: sia benedetta la mia Rocca!<br>
        Sia esaltato il Dio della mia salvezza!<br>
        <sup>47 </sup> Il Dio che fa la mia vendetta<br>
        e mi sottomette i popoli,<br>
        <sup>48 </sup> che mi libera dai miei nemici.<br>
        Sì, tu m'innalzi sopra i miei avversari,<br>
        mi salvi dall'uomo violento.<br>
        <sup>49 </sup> Perciò, o SIGNORE, ti loderò tra le nazioni<br>
        e salmeggerò al tuo nome.<br>
        <sup>50 </sup> Grandi liberazioni egli accorda al suo re,<br>
        usa benevolenza verso il suo unto,<br>
        verso Davide e la sua discendenza in eterno».
    </p>

    <h3 class="h3">Le opere e la Parola di Dio</h3>

    <p class="p">
        <span class="color_of_chapter">19 </span><sup>1 </sup> Al direttore del coro.<br>
        Salmo di Davide.<br>
        I cieli raccontano la gloria di Dio<br>
        e il firmamento annuncia l'opera delle sue mani.<br>
        <sup>2 </sup> Un giorno rivolge parole all'altro,<br>
        una notte comunica conoscenza all'altra.<br>
        <sup>3 </sup> Non hanno favella, né parole;<br>
        la loro voce non s'ode,<br>
        <sup>4 </sup> ma il loro suono si diffonde per tutta la terra,<br>
        i loro accenti giungono fino all'estremità del mondo.<br>
        Là, Dio ha posto una tenda per il sole,<br>
        <sup>5 </sup> ed esso è simile a uno sposo che esce dalla sua camera
        nuziale;<br>
        gioisce come un prode lieto di percorrere la sua via.<br>
        <sup>6 </sup> Egli esce da un'estremità dei cieli<br>
        e il suo giro arriva fino all'altra estremità;<br>
        nulla sfugge al suo calore.<br>
        <sup>7 </sup> La legge del SIGNORE è perfetta, essa ristora l'anima;<br>
        la testimonianza del SIGNORE è veritiera, rende saggio il semplice.<br>
        <sup>8 </sup> I precetti del SIGNORE sono giusti, rallegrano il cuore;<br>
        il comandamento del SIGNORE è limpido, illumina gli occhi.<br>
        <sup>9 </sup> Il timore del SIGNORE è puro, sussiste per sempre;<br>
        i giudizi del SIGNORE sono verità, tutti quanti sono giusti,<br>
        <sup>10 </sup> sono più desiderabili dell'oro, anzi, più di molto oro
        finissimo;<br>
        sono più dolci del miele, anzi, di quello che stilla dai favi.<br>
        <sup>11 </sup> Anche il tuo servo è da essi ammaestrato;<br>
        v'è gran ricompensa a osservarli.<br>
        <sup>12 </sup> Chi conosce i suoi errori?<br>
        Purificami da quelli che mi sono occulti.<br>
        <sup>13 </sup> Trattieni inoltre il tuo servo dai peccati volontari<br>
        e fa' che non prendano il sopravvento su di me;<br>
        allora sarò integro e puro da grandi trasgressioni.<br>
        <sup>14 </sup> Siano gradite le parole della mia bocca<br>
        e la meditazione del mio cuore in tua presenza,<br>
        o SIGNORE, mia rocca e mio redentore!
    </p>

    <h3 class="h3">Preghiera per il re</h3>

    <p class="p">
        <span class="color_of_chapter">20 </span>​<sup>1 </sup> Al direttore del coro.<br>
        Salmo di Davide.<br>
        Il SIGNORE ti risponda nel giorno dell'avversità;<br>
        il nome del Dio di Giacobbe ti tragga in alto, in salvo;<br>
        <sup>2 </sup> ti mandi soccorso dal santuario,<br>
        ti sostenga da Sion;<br>
        <sup>3 </sup> si ricordi di tutte le tue offerte<br>
        e accetti il tuo olocausto. [Pausa]<br>
        <sup>4 </sup> Ti dia egli quel che il tuo cuore desidera,<br>
        faccia riuscire ogni tuo progetto.<br>
        <sup>5 </sup> Noi canteremo di gioia per la tua vittoria,<br>
        alzeremo le nostre bandiere nel nome del nostro Dio.<br>
        Il SIGNORE esaudisca tutte le tue richieste.<br>
        <sup>6 </sup> So già che il SIGNORE ha salvato il suo unto<br>
        e gli risponderà dal suo santo cielo,<br>
        con le prodezze della sua destra.<br>
        <sup>7 </sup> Gli uni confidano nei carri, gli altri nei cavalli;<br>
        ma noi invocheremo il nome del SIGNORE, del nostro Dio.<br>
        <sup>8 </sup> Quelli si piegano e cadono;<br>
        ma noi restiamo in piedi e siamo saldi.<br>
        <sup>9 </sup> O SIGNORE, salva il re!<br>
        Il SIGNORE ci risponda nel giorno che noi lo invochiamo!
    </p>

    <h3 class="h3">Ringraziamento del re</h3>

    <p class="p">
        <span class="color_of_chapter">21 </span>​<sup>1 </sup> Al direttore del coro.<br>
        Salmo di Davide.<br>
        O SIGNORE, il re si rallegra nella tua forza;<br>
        oh, quanto esulta per la tua salvezza!<br>
        <sup>2 </sup> Tu hai soddisfatto il desiderio del suo cuore<br>
        e non hai respinto la richiesta delle sue labbra. [Pausa]<br>
        <sup>3 </sup> Poiché tu gli sei venuto incontro con benedizioni
        eccellenti,<br>
        gli hai posto in capo una corona d'oro finissimo.<br>
        <sup>4 </sup> Egli ti aveva chiesto vita, e tu gliel'hai data:<br>
        lunghi giorni in eterno.<br>
        <sup>5 </sup> Grande è la sua gloria attraverso la tua salvezza.<br>
        Tu lo rivesti di maestà e di magnificenza;<br>
        <sup>6 </sup> poiché lo ricolmi delle tue benedizioni per sempre,<br>
        lo riempi di gioia in tua presenza.<br>
        <sup>7 </sup> Perciò il re confida nel SIGNORE<br>
        e, per la benevolenza dell'Altissimo, non sarà mai smosso.<br>
        <sup>8 </sup> La tua mano raggiungerà tutti i tuoi nemici;<br>
        la tua destra colpirà quelli che ti odiano.<br>
        <sup>9 </sup> Tu li metterai come in una fornace ardente, quando
        apparirai;<br>
        il SIGNORE, nel suo sdegno, li inabisserà, e il fuoco li divorerà.<br>
        <sup>10 </sup> Tu farai sparire il loro frutto dalla terra<br>
        e la loro discendenza tra i figli degli uomini;<br>
        <sup>11 </sup> perché hanno macchinato del male contro di te,<br>
        hanno ideato malvagi progetti, che non potranno attuare;<br>
        <sup>12 </sup> poiché tu farai loro voltare le spalle,<br>
        con il tuo arco mirerai diritto alla loro faccia.<br>
        <sup>13 </sup> Innàlzati, o SIGNORE, con la tua forza;<br>
        noi canteremo e celebreremo la tua potenza.
    </p>

    <h3 class="h3">Le sofferenze e la gloria del Salvatore</h3>

    <p class="p">
        <span class="color_of_chapter">22 </span>​<sup>1 </sup> Al direttore del coro. Su «Cerva dell'aurora».<br>
        Salmo di Davide.<br>
        Dio mio, Dio mio, perché mi hai abbandonato?<br>
        Te ne stai lontano, senza soccorrermi,<br>
        senza dare ascolto alle parole del mio gemito!<br>
        <sup>2 </sup> Dio mio, io grido di giorno, ma tu non rispondi,<br>
        e anche di notte, senza interruzione.<br>
        <sup>3 </sup> Eppure tu sei il Santo,<br>
        siedi circondato dalle lodi d'Israele.<br>
        <sup>4 </sup> I nostri padri confidarono in te;<br>
        confidarono e tu li liberasti.<br>
        <sup>5 </sup> Gridarono a te, e furono salvati;<br>
        confidarono in te, e non furono delusi.<br>
        <sup>6 </sup> Ma io sono un verme e non un uomo,<br>
        l'infamia degli uomini e il disprezzato dal popolo.<br>
        <sup>7 </sup> Chiunque mi vede si fa beffe di me;<br>
        allunga il labbro, scuote il capo, dicendo:<br>
        <sup>8 </sup> «Egli si affida al SIGNORE; lo liberi dunque;<br>
        lo salvi, poiché lo gradisce!»<br>
        <sup>9 </sup> Sì, tu m'hai tratto dal grembo materno;<br>
        m'hai fatto riposare fiducioso sulle mammelle di mia madre.<br>
        <sup>10 </sup> A te fui affidato fin dalla mia nascita,<br>
        tu sei il mio Dio fin dal grembo di mia madre.<br>
        <sup>11 </sup> Non allontanarti da me, perché l'angoscia è vicina<br>
        e non c'è alcuno che mi aiuti.<br>
        <sup>12 </sup> Grossi tori m'hanno circondato;<br>
        potenti tori di Basan m'hanno attorniato;<br>
        <sup>13 </sup> aprono la loro gola contro di me,<br>
        come un leone rapace e ruggente.<br>
        <sup>14 </sup> Io sono come acqua che si sparge<br>
        e tutte le mie ossa sono slogate;<br>
        il mio cuore è come la cera,<br>
        si scioglie in mezzo alle mie viscere.<br>
        <sup>15 </sup> Il mio vigore s'inaridisce come terra cotta<br>
        e la lingua mi si attacca al palato;<br>
        tu m'hai posto nella polvere della morte.<br>
        <sup>16 </sup> Poiché cani mi hanno circondato;<br>
        una folla di malfattori m'ha attorniato;<br>
        m'hanno forato le mani e i piedi.<br>
        <sup>17 </sup> Posso contare tutte le mie ossa.<br>
        Essi mi guardano e mi osservano:<br>
        <sup>18 </sup> spartiscono fra loro le mie vesti<br>
        e tirano a sorte la mia tunica.<br>
        <sup>19 </sup> Ma tu, SIGNORE, non allontanarti,<br>
        tu che sei la mia forza, affrèttati a soccorrermi.<br>
        <sup>20 </sup> Libera la mia vita dalla spada<br>
        e salva l'unica vita mia dall'assalto del cane;<br>
        <sup>21 </sup> salvami dalla gola del leone.<br>
        Tu mi risponderai liberandomi dalle corna dei bufali.<br>
        <sup>22 </sup> Io annuncerò il tuo nome ai miei fratelli,<br>
        ti loderò in mezzo all'assemblea.<br>
        <sup>23 </sup> O voi che temete il SIGNORE, lodatelo!<br>
        Voi tutti, discendenti di Giacobbe, glorificatelo,<br>
        temetelo voi tutti, stirpe d'Israele!<br>
        <sup>24 </sup> Poiché non ha disprezzato né sdegnato l'afflizione del
        sofferente,<br>
        non gli ha nascosto il suo volto;<br>
        ma quando quello ha gridato a lui, egli l'ha esaudito.<br>
        <sup>25 </sup> Tu sei l'argomento della mia lode nella grande assemblea;<br>
        io adempirò i miei voti in presenza di quelli che ti temono.<br>
        <sup>26 </sup> Gli umili mangeranno e saranno saziati;<br>
        quelli che cercano il SIGNORE lo loderanno;<br>
        il loro cuore vivrà in eterno.<br>
        <sup>27 </sup> Tutte le estremità della terra si ricorderanno del SIGNORE<br>
        e si convertiranno a lui;<br>
        tutte le famiglie delle nazioni adoreranno in tua presenza.<br>
        <sup>28 </sup> Poiché al SIGNORE appartiene il regno,<br>
        egli domina sulle nazioni.<br>
        <sup>29 </sup> Tutti i potenti della terra mangeranno e adoreranno;<br>
        tutti quelli che scendono nella polvere<br>
        e non possono mantenersi in vita s'inchineranno davanti a lui.<br>
        <sup>30 </sup> La discendenza lo servirà;<br>
        si parlerà del Signore alla generazione futura.<br>
        <sup>31 </sup> Essi verranno e proclameranno la sua giustizia,<br>
        e al popolo che nascerà diranno come egli ha agito.
    </p>

    <h3 class="h3">Il divino Pastore</h3>

    <p class="p">
        <span class="color_of_chapter">23 </span>​<sup>1 </sup> Salmo di Davide.<br>
        Il SIGNORE è il mio pastore: nulla mi manca.<br>
        <sup>2 </sup> Egli mi fa riposare in verdeggianti pascoli,<br>
        mi guida lungo le acque calme.<br>
        <sup>3 </sup> Egli mi ristora l'anima,<br>
        mi conduce per sentieri di giustizia,<br>
        per amore del suo nome.<br>
        <sup>4 </sup> Quand'anche camminassi nella valle dell'ombra della morte,<br>
        io non temerei alcun male, perché tu sei con me;<br>
        il tuo bastone e la tua verga mi danno sicurezza.<br>
        <sup>5 </sup> Per me tu imbandisci la tavola<br>
        sotto gli occhi dei miei nemici;<br>
        cospargi di olio il mio capo; la mia coppa trabocca.<br>
        <sup>6 </sup> Certo, beni e bontà m'accompagneranno<br>
        tutti i giorni della mia vita;<br>
        e io abiterò nella casa del SIGNORE<br>
        per lunghi giorni.
    </p>

    <h3 class="h3">Ingresso del Re di gloria nel suo tempio</h3>

    <p class="p">
        <span class="color_of_chapter">24 </span>​<sup>1 </sup> Salmo di Davide.<br>
        Al SIGNORE appartiene la terra e tutto quel che è in essa,<br>
        il mondo e i suoi abitanti.<br>
        <sup>2 </sup> Poiché egli l'ha fondata sui mari<br>
        e l'ha stabilita sui fiumi.<br>
        <sup>3 </sup> Chi salirà al monte del SIGNORE?<br>
        Chi potrà stare nel suo luogo santo?<br>
        <sup>4 </sup> L'uomo innocente di mani e puro di cuore,<br>
        che non eleva l'animo a vanità<br>
        e non giura con il proposito di ingannare.<br>
        <sup>5 </sup> Egli riceverà benedizione dal SIGNORE,<br>
        giustizia dal Dio della sua salvezza.<br>
        <sup>6 </sup> Tale è la generazione di quelli che lo cercano,<br>
        di quelli che cercano il tuo volto, o Dio di Giacobbe. [Pausa]<br>
        <sup>7 </sup> O porte, alzate i vostri frontoni;<br>
        e voi, porte eterne, alzatevi;<br>
        e il Re di gloria entrerà.<br>
        <sup>8 </sup> Chi è questo Re di gloria?<br>
        È il SIGNORE, forte e potente,<br>
        il SIGNORE potente in battaglia.<br>
        <sup>9 </sup> O porte, alzate i vostri frontoni;<br>
        alzatevi, o porte eterne,<br>
        e il Re di gloria entrerà.<br>
        <sup>10 </sup> Chi è questo Re di gloria?<br>
        È il SIGNORE degli eserciti;<br>
        egli è il Re di gloria. [Pausa]
    </p>

    <h3 class="h3">Ricerca delle vie di Dio e del suo perdono</h3>

    <p class="p">
        <span class="color_of_chapter">25 </span><sup>1 </sup> Di Davide.<br>
        A te, o SIGNORE, io elevo l'anima mia.<br>
        <sup>2 </sup> Dio mio, in te confido;<br>
        fa' che io non sia deluso,<br>
        che i miei nemici non trionfino su di me.<br>
        <sup>3 </sup> Nessuno di quelli che sperano in te sia deluso;<br>
        siano confusi quelli che si comportano slealmente senza ragione.<br>
        <sup>4 </sup> O SIGNORE, fammi conoscere le tue vie,<br>
        insegnami i tuoi sentieri.<br>
        <sup>5 </sup> Guidami nella tua verità e ammaestrami,<br>
        poiché tu sei il Dio della mia salvezza;<br>
        io spero in te ogni giorno.<br>
        <sup>6 </sup> Ricòrdati, o SIGNORE, delle tue compassioni<br>
        e della tua bontà, perché sono eterne.<br>
        <sup>7 </sup> Non ricordarti dei peccati della mia gioventù,<br>
        né delle mie trasgressioni;<br>
        ricòrdati di me nella tua clemenza,<br>
        per amore della tua bontà, o SIGNORE.<br>
        <sup>8 </sup> Il SIGNORE è buono e giusto;<br>
        perciò insegnerà la via ai peccatori.<br>
        <sup>9 </sup> Guiderà gli umili nella giustizia,<br>
        insegnerà agli umili la sua via.<br>
        <sup>10 </sup> Tutti i sentieri del SIGNORE sono bontà e verità<br>
        per quelli che osservano il suo patto e le sue testimonianze.<br>
        <sup>11 </sup> Per amore del tuo nome, o SIGNORE,<br>
        perdona la mia iniquità, perché essa è grande.<br>
        <sup>12 </sup> Chi è l'uomo che teme il SIGNORE?<br>
        Dio gli insegnerà la via che deve scegliere.<br>
        <sup>13 </sup> Egli vivrà nel benessere<br>
        e la sua discendenza erediterà la terra.<br>
        <sup>14 </sup> Il segreto del SIGNORE è rivelato a quelli che lo temono,<br>
        egli fa loro conoscere il suo patto.<br>
        <sup>15 </sup> I miei occhi sono sempre rivolti al SIGNORE,<br>
        perché sarà lui a trarre i miei piedi dalla rete.<br>
        <sup>16 </sup> Volgiti a me e abbi pietà di me,<br>
        perché io sono solo e afflitto.<br>
        <sup>17 </sup> Le angosce del mio cuore sono aumentate;<br>
        liberami dalle mie angustie.<br>
        <sup>18 </sup> Vedi la mia afflizione e il mio affanno,<br>
        perdona tutti i miei peccati.<br>
        <sup>19 </sup> Guarda i miei nemici, perché sono molti;<br>
        mi odiano d'un odio violento.<br>
        <sup>20 </sup> Proteggimi e salvami;<br>
        fa' che io non sia confuso, perché in te confido.<br>
        <sup>21 </sup> L'integrità e la rettitudine mi siano d'aiuto,<br>
        perché spero in te.<br>
        <sup>22 </sup> O Dio, libera Israele da tutte le sue tribolazioni.
    </p>

    <h3 class="h3">Preghiera del giusto nella persecuzione</h3>

    <p class="p">
        <span class="color_of_chapter">26 </span>​<sup>1 </sup> Di Davide.<br>
        Fammi giustizia, o SIGNORE, perché io cammino nell'integrità<br>
        e confido nel SIGNORE senza vacillare.<br>
        <sup>2 </sup> Scrutami, o SIGNORE, e mettimi alla prova;<br>
        purifica le miei reni e il mio cuore.<br>
        <sup>3 </sup> Poiché ho davanti agli occhi la tua benevolenza<br>
        e cammino nella tua verità.<br>
        <sup>4 </sup> Io non siedo in compagnia di uomini bugiardi,<br>
        non vado con gente ipocrita.<br>
        <sup>5 </sup> Detesto l'assemblea dei malvagi,<br>
        non vado a sedermi tra gli empi.<br>
        <sup>6 </sup> Lavo le mie mani nell'innocenza<br>
        e così faccio il giro del tuo altare, o SIGNORE,<br>
        <sup>7 </sup> per far risuonare voci di lode,<br>
        per raccontare tutte le tue meraviglie.<br>
        <sup>8 </sup> O SIGNORE, io amo trattenermi nella tua casa,<br>
        nel luogo dove risiede la tua gloria.<br>
        <sup>9 </sup> Non mettermi in un fascio con i peccatori,<br>
        non associarmi agli uomini sanguinari,<br>
        <sup>10 </sup> nelle cui mani è scelleratezza<br>
        e la cui destra è colma di regali corruttori.<br>
        <sup>11 </sup> Quanto a me, io cammino nella mia integrità;<br>
        liberami, abbi pietà di me.<br>
        <sup>12 </sup> Il mio piede sta fermo in luogo piano.<br>
        Nelle assemblee io benedirò il SIGNORE.
    </p>

    <h3 class="h3">Il trionfo della fede</h3>

    <p class="p">
        <span class="color_of_chapter">27 </span><sup>1 </sup> Di Davide.<br>
        Il SIGNORE è la mia luce e la mia salvezza;<br>
        di chi temerò?<br>
        Il SIGNORE è il baluardo della mia vita;<br>
        di chi avrò paura?<br>
        <sup>2 </sup> Quando i malvagi, che mi sono avversari e nemici,<br>
        mi hanno assalito per divorarmi,<br>
        essi stessi hanno vacillato e sono caduti.<br>
        <sup>3 </sup> Se un esercito si accampasse contro di me,<br>
        il mio cuore non avrebbe paura;<br>
        se infuriasse la battaglia contro di me,<br>
        anche allora sarei fiducioso.<br>
        <sup>4 </sup> Una cosa ho chiesto al SIGNORE, e quella ricerco:<br>
        abitare nella casa del SIGNORE tutti i giorni della mia vita,<br>
        per contemplare la bellezza del SIGNORE<br>
        e meditare nel suo tempio.<br>
        <sup>5 </sup> Poiché egli mi nasconderà nella sua tenda in giorno di
        sventura,<br>
        mi custodirà nel luogo più segreto della sua dimora,<br>
        mi porterà in alto sopra una roccia.<br>
        <sup>6 </sup> E ora la mia testa s'innalza sui miei nemici che mi
        circondano.<br>
        Offrirò nella sua dimora sacrifici con gioia;<br>
        canterò e salmeggerò al SIGNORE.<br>
        <sup>7 </sup> O SIGNORE, ascolta la mia voce quando t'invoco;<br>
        abbi pietà di me, e rispondimi.<br>
        <sup>8 </sup> Il mio cuore mi dice da parte tua: «Cercate il mio volto!»<br>
        Io cerco il tuo volto, o SIGNORE.<br>
        <sup>9 </sup> Non nascondermi il tuo volto,<br>
        non respingere con ira il tuo servo;<br>
        tu sei stato il mio aiuto;<br>
        non lasciarmi e non abbandonarmi,<br>
        o Dio della mia salvezza!<br>
        <sup>10 </sup> Qualora mio padre e mia madre m'abbandonino,<br>
        il SIGNORE mi accoglierà.<br>
        <sup>11 </sup> O SIGNORE, insegnami la tua via,<br>
        guidami per un sentiero diritto,<br>
        a causa dei miei nemici.<br>
        <sup>12 </sup> Non darmi in balìa dei miei nemici;<br>
        perché sono sorti contro di me falsi testimoni,<br>
        gente che respira violenza.<br>
        <sup>13 </sup> Ah, se non avessi avuto fede di vedere la bontà del
        SIGNORE<br>
        sulla terra dei viventi!<br>
        <sup>14 </sup> Spera nel SIGNORE!<br>
        Sii forte, il tuo cuore si rinfranchi;<br>
        sì, spera nel SIGNORE!
    </p>

    <h3 class="h3">Certezza dell'esaudimento</h3>

    <p class="p">
        <span class="color_of_chapter">28 </span>​<sup>1 </sup> Di Davide.<br>
        Io grido a te, o SIGNORE;<br>
        Rocca mia, non essere sordo alla mia voce,<br>
        perché se non mi rispondi<br>
        io sarò simile a quelli che scendono nella tomba.<br>
        <sup>2 </sup> Ascolta la voce delle mie suppliche quando grido a te,<br>
        quando alzo le mani verso la tua santa dimora.<br>
        <sup>3 </sup> Non trascinarmi via con gli empi e con i malfattori,<br>
        i quali parlano di pace con il prossimo,<br>
        ma hanno la malizia nel cuore.<br>
        <sup>4 </sup> Ripagali secondo le loro opere,<br>
        secondo la malvagità delle loro azioni;<br>
        retribuiscili secondo l'opera delle loro mani;<br>
        da' loro ciò che si meritano.<br>
        <sup>5 </sup> Poiché essi non considerano le azioni del SIGNORE,<br>
        né l'opera delle sue mani;<br>
        egli li abbatterà e non li rialzerà.<br>
        <sup>6 </sup> Benedetto sia il SIGNORE,<br>
        poiché ha udito la voce delle mie suppliche.<br>
        <sup>7 </sup> Il SIGNORE è la mia forza e il mio scudo;<br>
        in lui si è confidato il mio cuore e sono stato soccorso;<br>
        perciò il mio cuore esulta e io lo celebrerò con il mio canto.<br>
        <sup>8 </sup> Il SIGNORE è la forza del suo popolo;<br>
        egli è un baluardo di salvezza per il suo unto.<br>
        <sup>9 </sup> Salva il tuo popolo e benedici la tua eredità;<br>
        pascili e sostienili in eterno!
    </p>

    <h3 class="h3">L'onnipotenza di Dio</h3>

    <p class="p">
        <span class="color_of_chapter">29 </span>​<sup>1 </sup> Salmo di Davide.<br>
        Date al SIGNORE, o figli di Dio,<br>
        date al SIGNORE gloria e forza!<br>
        <sup>2 </sup> Date al SIGNORE la gloria dovuta al suo nome;<br>
        adorate il SIGNORE con santa magnificenza.<br>
        <sup>3 </sup> La voce del SIGNORE è sulle acque;<br>
        il Dio di gloria tuona;<br>
        il SIGNORE è sulle grandi acque.<br>
        <sup>4 </sup> La voce del SIGNORE è potente,<br>
        la voce del SIGNORE è piena di maestà.<br>
        <sup>5 </sup> La voce del SIGNORE rompe i cedri;<br>
        il SIGNORE spezza i cedri del Libano.<br>
        <sup>6 </sup> Fa saltellare i monti come vitelli,<br>
        il Libano e l'Ermon come giovani bufali.<br>
        <sup>7 </sup> La voce del SIGNORE fa guizzare i fulmini.<br>
        <sup>8 </sup> La voce del SIGNORE fa tremare il deserto;<br>
        il SIGNORE fa tremare il deserto di Cades.<br>
        <sup>9 </sup> La voce del SIGNORE fa partorire le cerve e sfronda le
        selve.<br>
        E nel suo tempio tutto esclama: «Gloria!»<br>
        <sup>10 </sup> Il SIGNORE sedeva sovrano sul diluvio,<br>
        anzi il SIGNORE siede re per sempre.<br>
        <sup>11 </sup> Il SIGNORE darà forza al suo popolo;<br>
        il SIGNORE benedirà il suo popolo dandogli pace.
    </p>

    <h3 class="h3">Espressioni di lode per la liberazione</h3>

    <p class="p">
        <span class="color_of_chapter">30 </span><sup>1 </sup> Salmo. Cantico per l'inaugurazione della casa.<br>
        Di Davide.<br>
        Io ti esalto, o SIGNORE, perché m'hai portato in alto<br>
        e non hai permesso che i miei nemici si rallegrassero di me.<br>
        <sup>2 </sup> O SIGNORE, Dio mio,<br>
        io ho gridato a te e tu m'hai guarito.<br>
        <sup>3 </sup> O SIGNORE, tu hai fatto risalire l'anima mia dal soggiorno
        dei morti,<br>
        tu m'hai ridato la vita perché io non scendessi nella tomba.<br>
        <sup>4 </sup> Salmeggiate al SIGNORE, voi suoi fedeli,<br>
        celebrate la sua santità.<br>
        <sup>5 </sup> Poiché l'ira sua è solo per un momento,<br>
        ma la sua benevolenza è per tutta una vita.<br>
        La sera ci accompagna il pianto;<br>
        ma la mattina viene la gioia.<br>
        <sup>6 </sup> Quanto a me, nella mia prosperità, dicevo:<br>
        «Non sarò mai smosso».<br>
        <sup>7 </sup> O SIGNORE, per la tua benevolenza avevi reso forte il mio
        monte;<br>
        tu nascondesti il tuo volto, e io rimasi smarrito.<br>
        <sup>8 </sup> Ho gridato a te, o SIGNORE;<br>
        ho supplicato il SIGNORE dicendo:<br>
        <sup>9 </sup> «Che profitto avrai dal mio sangue se io scendo nella
        tomba?<br>
        Potrebbe la polvere celebrarti, predicare la tua verità?»<br>
        <sup>10 </sup> Ascolta, o SIGNORE, e abbi pietà di me;<br>
        o SIGNORE, sii tu il mio aiuto!<br>
        <sup>11 </sup> Tu hai mutato il mio dolore in danza;<br>
        hai sciolto il mio cilicio e mi hai rivestito di gioia,<br>
        <sup>12 </sup> perché io possa salmeggiare a te, senza mai tacere.<br>
        O SIGNORE, Dio mio, io ti celebrerò per sempre.
    </p>

    <h3 class="h3">Preghiera fiduciosa durante la prova</h3>

    <p class="p">
        <span class="color_of_chapter">31 </span>​<sup>1 </sup> Al direttore del coro.<br>
        Salmo di Davide.<br>
        O SIGNORE, poiché ho confidato in te,<br>
        fa' che io non sia mai confuso;<br>
        per la tua giustizia liberami.<br>
        <sup>2 </sup> Porgi a me il tuo orecchio;<br>
        affrèttati a liberarmi;<br>
        sii per me una forte rocca,<br>
        una fortezza dove tu mi porti in salvo.<br>
        <sup>3 </sup> Tu sei la mia rocca e la mia fortezza;<br>
        per amore del tuo nome guidami e conducimi.<br>
        <sup>4 </sup> Tirami fuori dalla rete che m'hanno tesa di nascosto;<br>
        poiché tu sei il mio baluardo.<br>
        <sup>5 </sup> Nelle tue mani rimetto il mio spirito;<br>
        tu m'hai riscattato, o SIGNORE, Dio di verità.<br>
        <sup>6 </sup> Detesto quelli che si affidano alle vanità ingannatrici;<br>
        ma io confido nel SIGNORE.<br>
        <sup>7 </sup> Esulterò e mi rallegrerò per la tua benevolenza;<br>
        poiché tu hai visto la mia afflizione,<br>
        hai conosciuto le angosce dell'anima mia,<br>
        <sup>8 </sup> e non m'hai dato in mano al nemico;<br>
        tu m'hai messo i piedi in luogo favorevole.<br>
        <sup>9 </sup> Abbi pietà di me, o SIGNORE, perché sono tribolato;<br>
        l'occhio mio, l'anima mia, le mie viscere si consumano di dolore.<br>
        <sup>10 </sup> La mia vita vien meno per l'affanno,<br>
        i miei anni svaniscono nel pianto;<br>
        la forza m'è venuta a mancare per la mia afflizione,<br>
        si logorano tutte le mie ossa.<br>
        <sup>11 </sup> A causa dei miei nemici sono diventato un obbrobrio,<br>
        un grande obbrobrio per i miei vicini<br>
        e uno spavento per i miei conoscenti.<br>
        Chi mi vede fuori fugge via da me.<br>
        <sup>12 </sup> Sono dimenticato completamente, come un morto;<br>
        sono simile a un vaso rotto.<br>
        <sup>13 </sup> Perché odo le calunnie di molti,<br>
        tutto m'incute spavento intorno a me,<br>
        mentre essi si consigliano a mio danno<br>
        e meditano di togliermi la vita.<br>
        <sup>14 </sup> Ma io confido in te, o SIGNORE;<br>
        io ho detto: «Tu sei il mio Dio».<br>
        <sup>15 </sup> I miei giorni sono nelle tue mani;<br>
        liberami dalla mano dei miei nemici e dai miei persecutori.<br>
        <sup>16 </sup> Fa' risplendere sul tuo servo la luce del tuo volto;<br>
        salvami per la tua benevolenza.<br>
        <sup>17 </sup> O SIGNORE, fa' che io non sia confuso, perché t'invoco;<br>
        siano confusi gli empi,<br>
        siano ridotti al silenzio nel soggiorno dei morti.<br>
        <sup>18 </sup> Ammutoliscano le labbra bugiarde<br>
        che parlano contro il giusto con arroganza,<br>
        con alterigia e con disprezzo.<br>
        <sup>19 </sup> Quant'è grande la bontà<br>
        che tu riservi a quelli che ti temono<br>
        e di cui dai prova in presenza dei figli degli uomini,<br>
        verso quelli che confidano in te!<br>
        <sup>20 </sup> Tu li nascondi all'ombra della tua presenza,<br>
        lontano dalle macchinazioni degli uomini;<br>
        tu li custodisci in una tenda,<br>
        al riparo dalla maldicenza.<br>
        <sup>21 </sup> Sia benedetto il SIGNORE;<br>
        poiché egli ha reso mirabile la sua benevolenza per me,<br>
        ponendomi come in una città fortificata.<br>
        <sup>22 </sup> Io, nel mio smarrimento, dicevo: «Sono respinto dalla tua
        presenza»;<br>
        ma tu hai udito la voce delle mie suppliche, quando ho gridato a te.<br>
        <sup>23 </sup> Amate il SIGNORE, voi tutti i suoi santi!<br>
        Il SIGNORE preserva i fedeli,<br>
        ma punisce con rigore chi agisce con orgoglio.<br>
        <sup>24 </sup> Siate saldi e il vostro cuore si fortifichi,<br>
        o voi tutti che sperate nel SIGNORE!
    </p>

    <h3 class="h3">La felicità del peccatore perdonato</h3>

    <p class="p">
        <span class="color_of_chapter">32 </span><sup>1 </sup> Di Davide. Cantico.<br>
        Beato l'uomo a cui la trasgressione è perdonata<br>
        e il cui peccato è coperto!<br>
        <sup>2 </sup> Beato l'uomo a cui il SIGNORE non imputa l'iniquità<br>
        e nel cui spirito non c'è inganno!<br>
        <sup>3 </sup> Finché ho taciuto, le mie ossa si consumavano<br>
        tra i lamenti che facevo tutto il giorno.<br>
        <sup>4 </sup> Poiché giorno e notte la tua mano si appesantiva su di me,<br>
        il mio vigore inaridiva come per arsura d'estate. [Pausa]<br>
        <sup>5 </sup> Davanti a te ho ammesso il mio peccato,<br>
        non ho taciuto la mia iniquità.<br>
        Ho detto: «Confesserò le mie trasgressioni al SIGNORE»,<br>
        e tu hai perdonato l'iniquità del mio peccato. [Pausa]<br>
        <sup>6 </sup> Perciò ogni uomo pio t'invochi mentre puoi essere trovato;<br>
        e qualora straripino le grandi acque,<br>
        esse, per certo, non giungeranno fino a lui.<br>
        <sup>7 </sup> Tu sei il mio rifugio, tu mi proteggerai nelle avversità,<br>
        tu mi circonderai di canti di liberazione. [Pausa]<br>
        <sup>8 </sup> Io ti istruirò e ti insegnerò la via per la quale devi
        camminare;<br>
        io ti consiglierò e avrò gli occhi su di te.<br>
        <sup>9 </sup> Non siate come il cavallo<br>
        e come il mulo, che non hanno intelletto,<br>
        la cui bocca bisogna frenare con morso e con briglia,<br>
        altrimenti non ti si avvicinano!<br>
        <sup>10 </sup> Molti dolori subirà l'empio;<br>
        ma chi confida nel SIGNORE sarà circondato dalla sua grazia.<br>
        <sup>11 </sup> Rallegratevi nel SIGNORE ed esultate, o giusti!<br>
        Gioite, voi tutti che siete retti di cuore!
    </p>

    <h3 class="h3">Salmo di gioia</h3>

    <p class="p">
        <span class="color_of_chapter">33 </span>​<sup>1 </sup> Esultate, o giusti, nel SIGNORE;<br>
        la lode si addice agli uomini retti.<br>
        <sup>2 </sup> Celebrate il SIGNORE con la cetra;<br>
        salmeggiate a lui con il saltèrio a dieci corde.<br>
        <sup>3 </sup> Cantategli un cantico nuovo,<br>
        suonate bene e con gioia.<br>
        <sup>4 </sup> Poiché la parola del SIGNORE è retta<br>
        e tutta l'opera sua è fatta con fedeltà.<br>
        <sup>5 </sup> Egli ama la giustizia e l'equità;<br>
        la terra è piena della benevolenza del SIGNORE.<br>
        <sup>6 </sup> I cieli furono fatti dalla parola del SIGNORE,<br>
        e tutto il loro esercito dal soffio della sua bocca.<br>
        <sup>7 </sup> Egli ammassò le acque del mare come in un mucchio;<br>
        rinchiuse gli oceani in serbatoi.<br>
        <sup>8 </sup> Tutta la terra tema il SIGNORE;<br>
        davanti a lui abbiano timore tutti gli abitanti del mondo.<br>
        <sup>9 </sup> Poiché egli parlò, e la cosa fu;<br>
        egli comandò, e la cosa apparve.<br>
        <sup>10 </sup> Il SIGNORE rende vano il volere delle nazioni,<br>
        egli annulla i disegni dei popoli.<br>
        <sup>11 </sup> La volontà del SIGNORE sussiste per sempre,<br>
        i disegni del suo cuore durano d'età in età.<br>
        <sup>12 </sup> Beata la nazione il cui Dio è il SIGNORE;<br>
        beato il popolo che egli ha scelto per sua eredità.<br>
        <sup>13 </sup> Il SIGNORE guarda dal cielo;<br>
        egli vede tutti i figli degli uomini;<br>
        <sup>14 </sup> dal luogo della sua dimora<br>
        osserva tutti gli abitanti della terra.<br>
        <sup>15 </sup> Egli ha formato il cuore di tutti,<br>
        egli osserva tutte le loro opere.<br>
        <sup>16 </sup> Il re non è salvato da un grande esercito;<br>
        il prode non scampa per la sua gran forza.<br>
        <sup>17 </sup> Il cavallo è incapace di salvare,<br>
        esso non può liberare nessuno con il suo gran vigore.<br>
        <sup>18 </sup> Ecco, l'occhio del SIGNORE è su quelli che lo temono,<br>
        su quelli che sperano nella sua benevolenza,<br>
        <sup>19 </sup> per liberarli dalla morte<br>
        e conservarli in vita in tempo di fame.<br>
        <sup>20 </sup> Noi aspettiamo il SIGNORE;<br>
        egli è il nostro aiuto e il nostro scudo.<br>
        <sup>21 </sup> In lui, certo, si rallegrerà il nostro cuore,<br>
        perché abbiamo confidato nel suo santo nome.<br>
        <sup>22 </sup> La tua benevolenza, o SIGNORE, sia sopra di noi,<br>
        poiché abbiamo sperato in te.
    </p>

    <h3 class="h3">Espressioni di lode per la liberazione</h3>

    <p class="p">
        <span class="color_of_chapter">34 </span><sup>1 </sup> Di Davide, quando si finse pazzo davanti ad Abimelec<br>
        e, scacciato da lui, se ne andò.<br>
        Io benedirò il SIGNORE in ogni tempo;<br>
        la sua lode sarà sempre nella mia bocca.<br>
        <sup>2 </sup> Io mi glorierò nel SIGNORE;<br>
        gli umili lo udranno e si rallegreranno.<br>
        <sup>3 </sup> Celebrate con me il SIGNORE,<br>
        esaltiamo il suo nome tutti insieme.<br>
        <sup>4 </sup> Ho cercato il SIGNORE, ed egli m'ha risposto;<br>
        m'ha liberato da tutto ciò che m'incuteva terrore.<br>
        <sup>5 </sup> Quelli che lo guardano sono illuminati,<br>
        nei loro volti non c'è delusione.<br>
        <sup>6 </sup> Quest'afflitto ha gridato, e il SIGNORE l'ha esaudito;<br>
        l'ha salvato da tutte le sue disgrazie.<br>
        <sup>7 </sup> L'angelo del SIGNORE<br>
        si accampa intorno a quelli che lo temono, e li libera.<br>
        <sup>8 </sup> Provate e vedrete quanto il SIGNORE è buono!<br>
        Beato l'uomo che confida in lui.<br>
        <sup>9 </sup> Temete il SIGNORE, o voi che gli siete consacrati,<br>
        poiché nulla viene a mancare a quelli che lo temono.<br>
        <sup>10 </sup> I leoncelli soffrono penuria e fame,<br>
        ma nessun bene manca a quelli che cercano il SIGNORE.<br>
        <sup>11 </sup> Venite, figlioli, ascoltatemi;<br>
        io v'insegnerò il timore del SIGNORE.<br>
        <sup>12 </sup> Chi è l'uomo che desidera la vita<br>
        e che brama lunghi giorni per poter gioire del bene?<br>
        <sup>13 </sup> Trattieni la tua lingua dal male<br>
        e le tue labbra da parole bugiarde.<br>
        <sup>14 </sup> Allontànati dal male e fa' il bene;<br>
        cerca la pace e adoperati per essa.<br>
        <sup>15 </sup> Gli occhi del SIGNORE sono sui giusti<br>
        e i suoi orecchi sono attenti al loro grido.<br>
        <sup>16 </sup> Il volto del SIGNORE è contro quelli che fanno il male<br>
        per cancellare dalla terra il loro ricordo.<br>
        <sup>17 </sup> I giusti gridano e il SIGNORE li ascolta;<br>
        li libera da tutte le loro disgrazie.<br>
        <sup>18 </sup> Il SIGNORE è vicino a quelli che hanno il cuore afflitto,<br>
        salva gli umili di spirito.<br>
        <sup>19 </sup> Molte sono le afflizioni del giusto,<br>
        ma il SIGNORE lo libera da tutte.<br>
        <sup>20 </sup> Egli preserva tutte le sue ossa;<br>
        non se ne spezza neanche uno.<br>
        <sup>21 </sup> La malvagità farà perire il malvagio,<br>
        quelli che odiano il giusto saranno considerati colpevoli.<br>
        <sup>22 </sup> Il SIGNORE riscatta la vita dei suoi servi,<br>
        nessuno di quelli che confidano in lui sarà considerato colpevole.
    </p>

    <h3 class="h3">Preghiera di Davide a causa dei suoi nemici</h3>

    <p class="p">
        <span class="color_of_chapter">35 </span><sup>1 </sup> Di Davide.<br>
        O SIGNORE, contendi contro i miei avversari,<br>
        combatti contro quelli che mi combattono.<br>
        <sup>2 </sup> Prendi il piccolo scudo e il grande scudo<br>
        e vieni in mio aiuto.<br>
        <sup>3 </sup> Tira fuori la lancia e chiudi la via ai miei persecutori;<br>
        dimmi: «Sono io la tua salvezza».<br>
        <sup>4 </sup> Siano confusi e svergognati quelli che cercano di togliermi
        la vita;<br>
        si ritirino e siano umiliati quelli che meditano la mia rovina.<br>
        <sup>5 </sup> Siano come pula al vento<br>
        e l'angelo del SIGNORE li scacci.<br>
        <sup>6 </sup> Sia la loro via tenebrosa e sdrucciolevole<br>
        e l'angelo del SIGNORE li insegua.<br>
        <sup>7 </sup> Poiché, senza motivo, m'hanno teso di nascosto la loro
        rete,<br>
        senza motivo hanno scavato una fossa per togliermi la vita.<br>
        <sup>8 </sup> Sventura li colga all'improvviso<br>
        e siano presi nella rete che essi hanno nascosta;<br>
        cadano nella trappola preparata per me.<br>
        <sup>9 </sup> Allora l'anima mia esulterà nel SIGNORE,<br>
        mi rallegrerò della sua salvezza.<br>
        <sup>10 </sup> Tutte le mie ossa diranno: «O SIGNORE, chi è simile a te<br>
        che liberi il povero da chi è più forte di lui,<br>
        il povero e il bisognoso da chi vuol derubarlo?»<br>
        <sup>11 </sup> Si alzano contro di me perfidi testimoni;<br>
        mi interrogano su cose delle quali non so nulla.<br>
        <sup>12 </sup> Mi rendono male per bene;<br>
        desolata è l'anima mia.<br>
        <sup>13 </sup> Eppure, io, quando erano malati, vestivo il cilicio,<br>
        affliggevo l'anima mia con il digiuno<br>
        e pregavo con il capo chino sul petto.<br>
        <sup>14 </sup> Camminavo triste come per la perdita d'un amico, d'un
        fratello,<br>
        andavo chino e oscuro in volto, come uno che pianga sua madre.<br>
        <sup>15 </sup> Ma quando io vacillo, essi si rallegrano, si radunano;<br>
        si raduna contro di me gente abietta che io non conosco;<br>
        mi lacerano senza posa.<br>
        <sup>16 </sup> Quei profani, come buffoni da mensa,<br>
        digrignano i denti contro di me.<br>
        <sup>17 </sup> O Signore, fino a quando starai a guardare?<br>
        Allontana l'anima mia dalla loro malvagità,<br>
        l'unica mia, da quelle belve.<br>
        <sup>18 </sup> Io ti celebrerò nella grande assemblea,<br>
        ti loderò in mezzo a un popolo numeroso.<br>
        <sup>19 </sup> Non si rallegrino di me quelli che a torto mi
        sono nemici,<br>
        né strizzino l'occhio quelli che mi odiano senza motivo.<br>
        <sup>20 </sup> Poiché non parlano di pace,<br>
        anzi meditano inganni contro la gente pacifica del paese.<br>
        <sup>21 </sup> Aprono larga la bocca contro di me e dicono:<br>
        «Ah, ah! Abbiamo visto con i nostri occhi».<br>
        <sup>22 </sup> Anche tu hai visto, o SIGNORE; non tacere!<br>
        O Signore, non allontanarti da me.<br>
        <sup>23 </sup> Risvègliati, dèstati per farmi giustizia,<br>
        o mio Dio, mio Signore, per difendere la mia causa.<br>
        <sup>24 </sup> Giudica secondo la tua giustizia, o SIGNORE, Dio mio;<br>
        fa' che essi non si rallegrino di me,<br>
        <sup>25 </sup> che non dicano in cuor loro: «Ah, ecco il nostro
        desiderio!»<br>
        Che non dicano: «Lo abbiamo divorato».<br>
        <sup>26 </sup> Siano tutti insieme svergognati e confusi<br>
        quelli che si rallegrano dei miei mali;<br>
        siano ricoperti di vergogna e disonore<br>
        quelli che s'innalzano superbi contro di me.<br>
        <sup>27 </sup> Cantino e si rallegrino<br>
        quelli che si compiacciono della mia giustizia,<br>
        e possano sempre dire:<br>
        «Glorificato sia il SIGNORE che vuole la pace del suo servo!»<br>
        <sup>28 </sup> La mia lingua celebrerà la tua giustizia,<br>
        esprimerà la tua lode per sempre.
    </p>

    <h3 class="h3">L'empio e il suo castigo</h3>

    <p class="p">
        <span class="color_of_chapter">36 </span>​<sup>1 </sup> Al direttore del coro.<br>
        Di Davide, servo del SIGNORE.<br>
        L'iniquità parla all'empio nell'intimo del suo cuore;<br>
        non c'è timor di Dio davanti agli occhi suoi.<br>
        <sup>2 </sup> Essa lo illude<br>
        che la sua empietà non sarà scoperta né presa in odio.<br>
        <sup>3 </sup> Le parole della sua bocca sono iniquità e inganno;<br>
        egli rifiuta di essere giudizioso e di fare il bene.<br>
        <sup>4 </sup> Medita iniquità sul suo letto;<br>
        si tiene nella via che non è buona; non odia il male.<br>
        <sup>5 </sup> O SIGNORE, la tua benevolenza giunge fino al cielo,<br>
        la tua fedeltà fino alle nuvole.<br>
        <sup>6 </sup> La tua giustizia s'innalza come le montagne più alte,<br>
        i tuoi giudizi sono profondi come il grande oceano.<br>
        O SIGNORE, tu soccorri uomini e bestie.<br>
        <sup>7 </sup> O Dio, com'è preziosa la tua benevolenza!<br>
        Perciò i figli degli uomini cercano rifugio all'ombra delle tue ali,<br>
        <sup>8 </sup> si saziano dell'abbondanza della tua casa<br>
        e tu li disseti al torrente delle tue delizie.<br>
        <sup>9 </sup> Poiché in te è la fonte della vita<br>
        e per la tua luce noi vediamo la luce.<br>
        <sup>10 </sup> Fa' giungere la tua benevolenza a quelli che ti conoscono<br>
        e la tua giustizia ai retti di cuore.<br>
        <sup>11 </sup> Non mi raggiunga il piede dei superbi,<br>
        la mano degli empi non mi metta in fuga.<br>
        <sup>12 </sup> Ecco, quelli che fanno il male sono caduti;<br>
        sono atterrati, e non possono risorgere.
    </p>

    <h3 class="h3">Il giusto e l'empio</h3>

    <p class="p">
        <span class="color_of_chapter">37 </span><sup>1 </sup> Di Davide.<br>
        Non adirarti a causa dei malvagi;<br>
        non avere invidia di quelli che agiscono perversamente;<br>
        <sup>2 </sup> perché presto saranno falciati come il fieno<br>
        e appassiranno come l'erba verde.<br>
        <sup>3 </sup> Confida nel SIGNORE e fa' il bene;<br>
        abita il paese e pratica la fedeltà.<br>
        <sup>4 </sup> Trova la tua gioia nel SIGNORE<br>
        ed egli appagherà i desideri del tuo cuore.<br>
        <sup>5 </sup> Riponi la tua sorte nel SIGNORE;<br>
        confida in lui, ed egli agirà.<br>
        <sup>6 </sup> Egli farà risplendere la tua giustizia come la luce<br>
        e il tuo diritto come il sole di mezzogiorno.<br>
        <sup>7 </sup> Sta' in silenzio davanti al SIGNORE, e aspettalo;<br>
        non adirarti per chi prospera nelle sue imprese,<br>
        per l'uomo che ha successo nei suoi malvagi progetti.<br>
        <sup>8 </sup> Cessa dall'ira e lascia lo sdegno;<br>
        non adirarti, ciò spingerebbe anche te a fare il male.<br>
        <sup>9 </sup> Poiché i malvagi saranno sterminati;<br>
        ma quelli che sperano nel SIGNORE possederanno la terra.<br>
        <sup>10 </sup> Ancora un po' e l'empio scomparirà;<br>
        tu osserverai il luogo dove si trovava, ed egli non ci sarà più.<br>
        <sup>11 </sup> Ma gli umili erediteranno la terra<br>
        e godranno di una gran pace.<br>
        <sup>12 </sup> L'empio tende insidie al giusto<br>
        e digrigna i denti contro di lui.<br>
        <sup>13 </sup> Il Signore ride dell'empio,<br>
        perché vede avvicinarsi il giorno della sua rovina.<br>
        <sup>14 </sup> Gli empi hanno tratto la spada e teso il loro arco<br>
        per abbattere il misero e il bisognoso,<br>
        per sgozzare quelli che vanno per la retta via.<br>
        <sup>15 </sup> La loro spada penetrerà nel loro cuore<br>
        e i loro archi si spezzeranno.<br>
        <sup>16 </sup> Il poco del giusto vale più<br>
        dell'abbondanza degli empi.<br>
        <sup>17 </sup> Perché le braccia degli empi saranno spezzate;<br>
        ma il SIGNORE sostiene i giusti.<br>
        <sup>18 </sup> Il SIGNORE conosce i giorni degli uomini integri;<br>
        la loro eredità durerà in eterno.<br>
        <sup>19 </sup> Non saranno confusi in tempo di sventura,<br>
        ma saranno saziati in tempo di fame.<br>
        <sup>20 </sup> Gli empi periranno;<br>
        i nemici del SIGNORE, come grasso d'agnelli,<br>
        saranno consumati e andranno in fumo.<br>
        <sup>21 </sup> L'empio prende in prestito e non restituisce;<br>
        ma il giusto ha pietà e dona.<br>
        <sup>22 </sup> Chi è benedetto da Dio erediterà la terra,<br>
        ma chi è maledetto sarà sterminato.<br>
        <sup>23 </sup> I passi dell'onesto sono guidati dal SIGNORE;<br>
        egli gradisce le sue vie.<br>
        <sup>24 </sup> Se cade, non è però abbattuto,<br>
        perché il SIGNORE lo sostiene prendendolo per mano.<br>
        <sup>25 </sup> Io sono stato giovane e sono anche divenuto vecchio,<br>
        ma non ho mai visto il giusto abbandonato,<br>
        né la sua discendenza mendicare il pane.<br>
        <sup>26 </sup> Tutti i giorni è pietoso e dà in prestito,<br>
        la sua discendenza è benedetta.<br>
        <sup>27 </sup> Allontànati dal male e fa' il bene;<br>
        dimorerai nel paese per sempre.<br>
        <sup>28 </sup> Poiché il SIGNORE ama la giustizia<br>
        e non abbandona i suoi santi;<br>
        essi sono conservati in eterno;<br>
        ma la discendenza degli empi sarà sterminata.<br>
        <sup>29 </sup> I giusti erediteranno la terra<br>
        e l'abiteranno per sempre.<br>
        <sup>30 </sup> La bocca del giusto esprime parole sagge<br>
        e la sua lingua parla con giustizia.<br>
        <sup>31 </sup> La legge di Dio è nel suo cuore;<br>
        i suoi passi non vacilleranno.<br>
        <sup>32 </sup> L'empio spia il giusto<br>
        e cerca di farlo morire.<br>
        <sup>33 </sup> Il SIGNORE non l'abbandona nelle sue mani<br>
        e non lo condanna quando egli viene giudicato.<br>
        <sup>34 </sup> Spera nel SIGNORE e segui la sua via;<br>
        egli ti esalterà perché tu possieda la terra<br>
        e veda lo sterminio degli empi.<br>
        <sup>35 </sup> Ho visto l'uomo malvagio e prepotente<br>
        ergersi come albero verdeggiante sul suolo natìo,<br>
        <sup>36 </sup> ma poi è scomparso, ed ecco, non c'è più;<br>
        io l'ho cercato, ma non si è più trovato.<br>
        <sup>37 </sup> Osserva l'uomo integro e considera l'uomo retto,<br>
        perché l'uomo di pace avrà una discendenza.<br>
        <sup>38 </sup> Ma tutti i malvagi saranno distrutti;<br>
        la discendenza degli empi sarà sterminata.<br>
        <sup>39 </sup> La salvezza dei giusti proviene dal SIGNORE;<br>
        egli è la loro difesa in tempo d'angoscia.<br>
        <sup>40 </sup> Il SIGNORE li aiuta e li libera;<br>
        li libera dagli empi e li salva,<br>
        perché si sono rifugiati in lui.
    </p>

    <h3 class="h3">Il peccatore pentito implora misericordia</h3>

    <p class="p">
        <span class="color_of_chapter">38 </span><sup>1 </sup> Salmo di Davide. Per far ricordare.<br>
        O SIGNORE, non rimproverarmi nella tua ira,<br>
        non punirmi nel tuo furore!<br>
        <sup>2 </sup> Poiché le tue frecce mi hanno trafitto<br>
        e la tua mano è scesa su di me.<br>
        <sup>3 </sup> Non c'è nulla d'intatto nel mio corpo a causa della tua
        ira;<br>
        non c'è requie per le mie ossa a causa del mio peccato.<br>
        <sup>4 </sup> Poiché le mie iniquità sorpassano il mio capo;<br>
        sono come un grave carico, troppo pesante per me.<br>
        <sup>5 </sup> Le mie piaghe sono fetide e purulenti<br>
        per la mia follia.<br>
        <sup>6 </sup> Sono curvo e abbattuto,<br>
        triste vado in giro tutto il giorno.<br>
        <sup>7 </sup> I miei fianchi sono infiammati<br>
        e non v'è nulla d'intatto nel mio corpo.<br>
        <sup>8 </sup> Sono sfinito e depresso;<br>
        ruggisco per il fremito del mio cuore.<br>
        <sup>9 </sup> Signore, ti sta davanti ogni mio desiderio,<br>
        i miei gemiti non ti sono nascosti.<br>
        <sup>10 </sup> Il mio cuore palpita, la mia forza mi lascia;<br>
        anche la luce dei miei occhi m'è venuta meno.<br>
        <sup>11 </sup> Amici e compagni stanno lontani dalla mia piaga,<br>
        i miei stessi parenti si fermano a distanza.<br>
        <sup>12 </sup> Tende lacci chi desidera la mia morte,<br>
        dice cose cattive chi mi augura del male<br>
        e medita inganni tutto il giorno.<br>
        <sup>13 </sup> Ma io mi comporto come un sordo che non ode,<br>
        come un muto che non apre bocca.<br>
        <sup>14 </sup> Sono come un uomo che non ascolta,<br>
        nella cui bocca non ci sono parole per replicare.<br>
        <sup>15 </sup> In te spero, o SIGNORE;<br>
        tu risponderai, o Signore, Dio mio!<br>
        <sup>16 </sup> Io ho detto: «Non si rallegrino di me;<br>
        e quando il mio piede vacilla,<br>
        non s'innalzino superbi contro di me».<br>
        <sup>17 </sup> Perché io sto per cadere,<br>
        il mio dolore è sempre davanti a me.<br>
        <sup>18 </sup> Io confesso il mio peccato,<br>
        sono angosciato per la mia colpa.<br>
        <sup>19 </sup> Ma quelli che senza motivo mi sono nemici sono forti,<br>
        quelli che mi odiano a torto si sono moltiplicati.<br>
        <sup>20 </sup> Anche quelli che mi rendono male per bene<br>
        sono miei avversari, perché seguo il bene.<br>
        <sup>21 </sup> O SIGNORE, non abbandonarmi;<br>
        Dio mio, non allontanarti da me.<br>
        <sup>22 </sup> Affrèttati in mio aiuto,<br>
        o Signore, mia salvezza!
    </p>

    <h3 class="h3">La fragilità dell'uomo</h3>

    <p class="p">
        <span class="color_of_chapter">39 </span>​<sup>1 </sup> Al direttore del coro. Per Iedutun.<br>
        Salmo di Davide.<br>
        Io dicevo: «Vigilerò sulla mia condotta<br>
        per non peccare con le mie parole;<br>
        metterò un freno alla mia bocca,<br>
        finché l'empio mi starà davanti».<br>
        <sup>2 </sup> Come un muto sono stato in silenzio,<br>
        ho taciuto senz'averne bene;<br>
        anzi, il mio dolore s'è inasprito.<br>
        <sup>3 </sup> Il mio cuore ardeva dentro di me;<br>
        mentre meditavo, un fuoco s'è acceso;<br>
        allora la mia lingua ha parlato.<br>
        <sup>4 </sup> O SIGNORE, fammi conoscere la mia fine<br>
        e quale sia la misura dei miei giorni.<br>
        Fa' che io sappia quanto sono fragile.<br>
        <sup>5 </sup> Ecco, tu hai ridotto la mia esistenza<br>
        alla lunghezza di qualche palmo,<br>
        la mia durata è come nulla davanti a te;<br>
        certo, ogni uomo, benché saldo in piedi, non è che vanità. [Pausa]<br>
        <sup>6 </sup> Certo, l'uomo va e viene come un'ombra;<br>
        certo, si affanna per quel che è vanità;<br>
        egli accumula ricchezze, senza sapere chi le raccoglierà.<br>
        <sup>7 </sup> E ora, o Signore, che aspetto?<br>
        La mia speranza è in te.<br>
        <sup>8 </sup> Liberami da tutti i miei peccati;<br>
        non abbandonarmi agli scherni dello stolto.<br>
        <sup>9 </sup> Sto in silenzio, non aprirò bocca,<br>
        perché sei tu che hai agito.<br>
        <sup>10 </sup> Allontana da me il tuo flagello!<br>
        Io mi consumo sotto i colpi della tua mano.<br>
        <sup>11 </sup> Castigando la sua iniquità, tu correggi l'uomo,<br>
        distruggi come un tarlo quel che ha di più caro;<br>
        certo, ogni uomo non è che vanità. [Pausa]<br>
        <sup>12 </sup> O SIGNORE, ascolta la mia preghiera,<br>
        porgi orecchio al mio grido;<br>
        non essere insensibile alle mie lacrime,<br>
        poiché io sono uno straniero davanti a te,<br>
        un pellegrino, come tutti i miei padri.<br>
        <sup>13 </sup> Distogli il tuo sguardo, perché io respiri,<br>
        prima di andarmene e scomparire.
    </p>

    <h3 class="h3">Lode a Dio per il suo intervento</h3>

    <p class="p">
        <span class="color_of_chapter">40 </span>​<sup>1 </sup> Al direttore del coro.<br>
        Di Davide. Salmo.<br>
        Ho pazientemente aspettato il SIGNORE<br>
        ed egli si è chinato su di me e ha ascoltato il mio grido.<br>
        <sup>2 </sup> Mi ha tratto fuori da una fossa di perdizione,<br>
        dal pantano fangoso;<br>
        ha fatto posare i miei piedi sulla roccia,<br>
        ha reso sicuri i miei passi.<br>
        <sup>3 </sup> Egli ha messo nella mia bocca un nuovo cantico<br>
        a lode del nostro Dio.<br>
        Molti vedranno questo e temeranno,<br>
        e confideranno nel SIGNORE.<br>
        <sup>4 </sup> Beato l'uomo che ripone nel SIGNORE la sua fiducia<br>
        e non si rivolge ai superbi né a chi segue la menzogna!<br>
        <sup>5 </sup> O SIGNORE, Dio mio, hai moltiplicato i tuoi prodigi<br>
        e i tuoi disegni in nostro favore; nessuno è simile a te.<br>
        Vorrei raccontarli e proclamarli, ma sono troppi per essere contati.<br>
        <sup>6 </sup> Tu non gradisci né sacrificio né offerta;<br>
        m'hai aperto gli orecchi.<br>
        Tu non domandi né olocausto né sacrificio per il peccato.<br>
        <sup>7 </sup> Allora ho detto: «Ecco, io vengo!<br>
        Sta scritto di me nel rotolo del libro.<br>
        <sup>8 </sup> Dio mio, desidero fare la tua volontà,<br>
        la tua legge è dentro il mio cuore».<br>
        <sup>9 </sup> Ho proclamato la tua giustizia nella grande assemblea;<br>
        ecco, io non tengo chiuse le mie labbra;<br>
        o SIGNORE, tu lo sai.<br>
        <sup>10 </sup> Non ho tenuto nascosta la tua giustizia nel mio cuore;<br>
        ho raccontato la tua fedeltà e la tua salvezza;<br>
        non ho celato la tua benevolenza<br>
        né la tua verità alla grande assemblea.<br>
        <sup>11 </sup> Tu, o SIGNORE, non rifiutarmi la tua misericordia;<br>
        la tua bontà e la tua verità mi custodiscano sempre!<br>
        <sup>12 </sup> Poiché mali innumerevoli mi circondano;<br>
        i miei peccati mi pesano e non posso più guardarli.<br>
        Sono più numerosi dei capelli del mio capo<br>
        e il mio cuore vien meno!<br>
        <sup>13 </sup> Liberami, o SIGNORE!<br>
        Affrèttati in mio aiuto!<br>
        <sup>14 </sup> Siano delusi e umiliati<br>
        quelli che cercano l'anima mia per farla perire!<br>
        Si ritirino coperti di vergogna<br>
        quelli che si rallegrano delle mie sventure!<br>
        <sup>15 </sup> Siano confusi per la loro infamia<br>
        quelli che mi deridono.<br>
        <sup>16 </sup> Gioiscano e si rallegrino in te quelli che ti cercano;<br>
        quelli che amano la tua salvezza dicano sempre:<br>
        «Il SIGNORE è grande!»<br>
        <sup>17 </sup> Io sono misero e povero,<br>
        ma il Signore ha cura di me.<br>
        Tu sei il mio aiuto e il mio liberatore;<br>
        o Dio mio, non tardare!
    </p>

    <h3 class="h3">Preghiera di un malato tradito dall'amico</h3>

    <p class="p">
        <span class="color_of_chapter">41 </span>​<sup>1 </sup> Al direttore del coro.<br>
        Salmo di Davide.<br>
        Beato chi ha cura del povero!<br>
        Nel giorno della sventura il SIGNORE lo libererà.<br>
        <sup>2 </sup> Il SIGNORE lo proteggerà<br>
        e lo manterrà in vita;<br>
        egli sarà felice sulla terra<br>
        e tu non lo darai in balìa dei suoi nemici.<br>
        <sup>3 </sup> Il SIGNORE lo sosterrà quando sarà a letto, ammalato;<br>
        tu lo consolerai nella sua malattia.<br>
        <sup>4 </sup> Io ho detto: «O SIGNORE, abbi pietà di me;<br>
        guarisci l'anima mia, perché ho peccato contro di te».<br>
        <sup>5 </sup> I miei nemici mi augurano del male, dicendo:<br>
        «Quando morrà? E quando sarà dimenticato il suo nome?»<br>
        <sup>6 </sup> E se uno di loro viene a vedermi, dice menzogne;<br>
        il suo cuore accumula malvagità dentro di sé;<br>
        e, appena uscito, sparla.<br>
        <sup>7 </sup> Tutti quelli che mi odiano bisbigliano tra loro contro di
        me;<br>
        contro di me tramano il male.<br>
        <sup>8 </sup> «È stato colpito», essi dicono, «da un male incurabile;<br>
        e, ora che è steso su un letto, non si rialzerà mai più».<br>
        <sup>9 </sup> Anche l'amico con il quale vivevo in pace,<br>
        in cui avevo fiducia e che mangiava il mio pane,<br>
        si è schierato contro di me.<br>
        <sup>10 </sup> Ma tu, o SIGNORE, abbi pietà di me e rialzami,<br>
        e io renderò loro quel che si meritano.<br>
        <sup>11 </sup> Così saprò che tu mi gradisci:<br>
        se il mio nemico non trionferà di me.<br>
        <sup>12 </sup> Tu mi sosterrai nella mia integrità<br>
        e mi accoglierai alla tua presenza per sempre.<br>
        <sup>13 </sup> Sia benedetto il SIGNORE, il Dio d'Israele,<br>
        ora e sempre. Amen! Amen!
    </p>

    <h3 class="h3">Libro secondo, Salmi 42–72</h3>

    <h3 class="h3">Speranza in Dio</h3>

    <p class="p">
        <span class="color_of_chapter">42 </span>​<sup>1 </sup> Al direttore del coro. Cantico dei figli di Core.<br>
        Come la cerva desidera i corsi d'acqua,<br>
        così l'anima mia anela a te, o Dio.<br>
        <sup>2 </sup> L'anima mia è assetata di Dio, del Dio vivente;<br>
        quando verrò e comparirò in presenza di Dio?<br>
        <sup>3 </sup> Le mie lacrime sono diventate il mio cibo giorno e notte,<br>
        mentre mi dicono continuamente: «Dov'è il tuo Dio?»<br>
        <sup>4 </sup> Ricordo con profonda commozione<br>
        il tempo in cui camminavo con la folla verso la casa di Dio,<br>
        tra i canti di gioia e di lode di una moltitudine in festa.<br>
        <sup>5 </sup> Perché ti abbatti, anima mia? Perché ti agiti in me?<br>
        Spera in Dio, perché lo celebrerò ancora;<br>
        egli è il mio salvatore e il mio Dio.<br>
        <sup>6 </sup> L'anima mia è abbattuta in me;<br>
        perciò io ripenso a te dal paese del Giordano,<br>
        dai monti dell'Ermon, dal monte Misar.<br>
        <sup>7 </sup> Un abisso chiama un altro abisso al fragore delle tue
        cascate;<br>
        tutte le tue onde e i tuoi flutti sono passati su di me.<br>
        <sup>8 </sup> Il SIGNORE, di giorno, concedeva la sua grazia,<br>
        e io, la notte, innalzavo cantici per lui<br>
        come preghiera al Dio che mi dà vita.<br>
        <sup>9 </sup> Dirò a Dio, mio difensore: «Perché mi hai dimenticato?<br>
        Perché devo andare vestito a lutto per l'oppressione del nemico?»<br>
        <sup>10 </sup> Le mie ossa sono trafitte dagli insulti dei miei nemici,<br>
        che mi dicono continuamente: «Dov'è il tuo Dio?»<br>
        <sup>11 </sup> Perché ti abbatti, anima mia? Perché ti agiti in me?<br>
        Spera in Dio, perché lo celebrerò ancora;<br>
        egli è il mio salvatore e il mio Dio.<br>

        <span class="color_of_chapter">43 </span><sup>1 </sup> Fammi giustizia, o Dio,<br>
        difendi la mia causa contro gente malvagia;<br>
        liberami dall'uomo falso e malvagio.<br>
        <sup>2 </sup> Tu sei il Dio che mi dà forza; perché mi hai abbandonato?<br>
        Perché devo andare vestito a lutto per l'oppressione del nemico?<br>
        <sup>3 </sup> Manda la tua luce e la tua verità, perché mi guidino,<br>
        mi conducano al tuo santo monte e alle tue dimore.<br>
        <sup>4 </sup> Allora mi avvicinerò all'altare di Dio,<br>
        al Dio della mia gioia e della mia esultanza;<br>
        e ti celebrerò con la cetra, o Dio, Dio mio!<br>
        <sup>5 </sup> Perché ti abbatti, anima mia? Perché ti agiti in me?<br>
        Spera in Dio, perché lo celebrerò ancora;<br>
        egli è il mio salvatore e il mio Dio.
    </p>

    <h3 class="h3">Preghiera d'Israele oppresso</h3>

    <p class="p">
        <span class="color_of_chapter">44 </span>​<sup>1 </sup> Al direttore del coro.<br>
        Dei figli di Core. Cantico.<br>
        O Dio, noi abbiamo udito con i nostri orecchi,<br>
        i nostri padri ci hanno raccontato l'opera da te compiuta<br>
        ai loro giorni, nei tempi antichi.<br>
        <sup>2 </sup> Tu con la tua mano hai scacciato nazioni<br>
        per stabilire i nostri padri;<br>
        hai distrutto popoli per fare posto a loro.<br>
        <sup>3 </sup> Infatti essi non conquistarono il paese con la spada,<br>
        né fu il loro braccio a salvarli,<br>
        ma la tua destra, il tuo braccio, la luce del tuo volto,<br>
        perché li gradivi.<br>
        <sup>4 </sup> Sei tu il mio re, o Dio,<br>
        sei tu che dai la vittoria a Giacobbe!<br>
        <sup>5 </sup> Con te noi abbatteremo i nostri nemici,<br>
        nel tuo nome disperderemo i nostri avversari.<br>
        <sup>6 </sup> Io non confido nel mio arco,<br>
        e non è la mia spada che mi salverà;<br>
        <sup>7 </sup> ma sei tu che ci salvi dai nostri nemici<br>
        e copri di vergogna quelli che ci odiano.<br>
        <sup>8 </sup> In Dio ci glorieremo ogni giorno<br>
        e celebreremo il tuo nome in eterno. [Pausa]<br>
        <sup>9 </sup> Ma ora ci hai respinti e coperti di vergogna<br>
        e non marci più alla testa dei nostri eserciti.<br>
        <sup>10 </sup> Tu permetti che voltiamo le spalle davanti al nemico,<br>
        quelli che ci odiano ci depredano.<br>
        <sup>11 </sup> Ci hai svenduti come pecore destinate al macello,<br>
        ci hai dispersi tra le nazioni.<br>
        <sup>12 </sup> Tu vendi il tuo popolo per pochi soldi<br>
        e non ne hai fissato un prezzo alto.<br>
        <sup>13 </sup> Ci hai esposti al disprezzo dei nostri vicini,<br>
        alle beffe e allo scherno di chi ci sta intorno.<br>
        <sup>14 </sup> Ci hai resi la favola delle nazioni;<br>
        i popoli scuotono il capo, quando si tratta di noi.<br>
        <sup>15 </sup> Il mio disonore mi sta sempre davanti,<br>
        la vergogna mi copre la faccia<br>
        <sup>16 </sup> a causa delle parole di chi m'insulta e mi oltraggia,<br>
        a causa del nemico e di quanti vogliono vendicarsi.<br>
        <sup>17 </sup> Tutto questo ci è avvenuto,<br>
        eppure non ti abbiamo dimenticato<br>
        e non siamo stati infedeli al tuo patto.<br>
        <sup>18 </sup> Il nostro cuore non si è rivolto indietro,<br>
        i nostri passi non si sono sviati dalla tua via,<br>
        <sup>19 </sup> ma tu ci hai frantumati cacciandoci in dimore di sciacalli<br>
        e hai steso su di noi l'ombra della morte.<br>
        <sup>20 </sup> Se avessimo dimenticato il nome del nostro Dio<br>
        e avessimo teso le mani verso un dio straniero,<br>
        <sup>21 </sup> Dio, forse, non l'avrebbe scoperto?<br>
        Infatti, egli conosce i pensieri più nascosti.<br>
        <sup>22 </sup> Per causa tua siamo ogni giorno messi a morte,<br>
        considerati come pecore da macello.<br>
        <sup>23 </sup> Risvègliati! Perché dormi, Signore?<br>
        Dèstati, non respingerci per sempre!<br>
        <sup>24 </sup> Perché nascondi il tuo volto<br>
        e ignori la nostra afflizione e la nostra oppressione?<br>
        <sup>25 </sup> Poiché l'anima nostra è abbattuta nella polvere;<br>
        il nostro corpo giace per terra.<br>
        <sup>26 </sup> Ergiti in nostro aiuto,<br>
        liberaci nella tua bontà.
    </p>

    <h3 class="h3">Le nozze del Re</h3>

    <p class="p">
        <span class="color_of_chapter">45 </span><sup>1 </sup> Al direttore del coro. Sopra «i gigli».<br>
        Dei figli di Core. Cantico. Canto d'amore.<br>
        Mi ferve in cuore una parola soave;<br>
        io dico: «L'opera mia è per il re;<br>
        la mia lingua sarà come la penna di un abile scrittore».<br>
        <sup>2 </sup> Tu sei bello, più bello di tutti i figli degli uomini;<br>
        le tue parole sono piene di grazia;<br>
        perciò Dio ti ha benedetto in eterno.<br>
        <sup>3 </sup> Cingi la spada al tuo fianco, o prode;<br>
        vèstiti della tua gloria e del tuo splendore.<br>
        <sup>4 </sup> Avanza maestoso sul carro, per la causa della verità,<br>
        della clemenza e della giustizia;<br>
        la tua destra compia cose tremende.<br>
        <sup>5 </sup> Le tue frecce sono acuminate;<br>
        i popoli cadranno sotto di te;<br>
        esse penetreranno nel cuore dei nemici del re.<br>
        <sup>6 </sup> Il tuo trono, o Dio, dura in eterno;<br>
        lo scettro del tuo regno è uno scettro di giustizia.<br>
        <sup>7 </sup> Tu ami la giustizia e detesti l'empietà.<br>
        Perciò Dio, il tuo Dio, ti ha unto d'olio di letizia;<br>
        ti ha preferito ai tuoi compagni.<br>
        <sup>8 </sup> Le tue vesti sanno di mirra, d'aloe, di cassia;<br>
        dai palazzi d'avorio la musica degli strumenti ti rallegra.<br>
        <sup>9 </sup> Figlie di re son fra le tue dame d'onore,<br>
        alla tua destra sta la regina, adorna d'oro di Ofir.<br>
        <sup>10 </sup> Ascolta, fanciulla, guarda e porgi l'orecchio;<br>
        dimentica il tuo popolo e la casa di tuo padre,<br>
        <sup>11 </sup> e il re s'innamorerà della tua bellezza.<br>
        Egli è il tuo signore, inchìnati a lui.<br>
        <sup>12 </sup> E la figlia di Tiro ti porterà regali,<br>
        e i più ricchi del popolo ricercheranno il tuo favore.<br>
        <sup>13 </sup> Tutta splendore è la figlia del re, nelle sue stanze;<br>
        la sua veste è tutta trapunta d'oro.<br>
        <sup>14 </sup> Ella sarà condotta al re avvolta in vesti ricamate,<br>
        seguita dalle vergini sue compagne,<br>
        che gli saranno presentate;<br>
        <sup>15 </sup> saranno condotte con gioia ed esultanza,<br>
        ed esse entreranno nel palazzo del re.<br>
        <sup>16 </sup> I tuoi figli prenderanno il posto dei tuoi padri;<br>
        li farai prìncipi su tutto il paese.<br>
        <sup>17 </sup> Io renderò celebre il tuo nome per ogni età;<br>
        perciò i popoli ti loderanno in eterno.
    </p>

    <h3 class="h3">Dio, nostro rifugio e nostra forza</h3>

    <p class="p">
        <span class="color_of_chapter">46 </span><sup>1 </sup> Al direttore del coro. Dei figli di Core.<br>
        Per voci di soprano. Canto.<br>
        Dio è per noi un rifugio e una forza,<br>
        un aiuto sempre pronto nelle difficoltà.<br>
        <sup>2 </sup> Perciò non temiamo se la terra è sconvolta,<br>
        se i monti si smuovono in mezzo al mare,<br>
        <sup>3 </sup> se le sue acque rumoreggiano, schiumano e si gonfiano,<br>
        facendo tremare i monti. [Pausa]<br>
        <sup>4 </sup> C'è un fiume i cui ruscelli rallegrano la città di Dio,<br>
        il luogo santo della dimora dell'Altissimo.<br>
        <sup>5 </sup> Dio si trova in essa: non potrà vacillare.<br>
        Dio la soccorrerà al primo chiarore del mattino.<br>
        <sup>6 </sup> Le nazioni rumoreggiano, i regni vacillano;<br>
        egli fa udire la sua voce, la terra si scioglie.<br>
        <sup>7 </sup> Il SIGNORE degli eserciti è con noi,<br>
        il Dio di Giacobbe è il nostro rifugio. [Pausa]<br>
        <sup>8 </sup> Venite, guardate le opere del SIGNORE,<br>
        egli fa sulla terra cose stupende.<br>
        <sup>9 </sup> Fa cessare le guerre fino all'estremità della terra;<br>
        rompe gli archi, spezza le lance, brucia i carri da guerra.<br>
        <sup>10 </sup> «Fermatevi», dice, «e riconoscete che io sono Dio.<br>
        Io sarò glorificato fra le nazioni,<br>
        sarò glorificato sulla terra».<br>
        <sup>11 </sup> Il SIGNORE degli eserciti è con noi;<br>
        il Dio di Giacobbe è il nostro rifugio. [Pausa]
    </p>

    <h3 class="h3">Sovranità di Dio</h3>

    <p class="p">
        <span class="color_of_chapter">47 </span><sup>1 </sup> Al direttore del coro.<br>
        Dei figli di Core. Salmo.<br>
        Battete le mani, o popoli tutti;<br>
        acclamate Dio con grida di gioia!<br>
        <sup>2 </sup> Poiché il SIGNORE, l'Altissimo, è tremendo,<br>
        re supremo su tutta la terra.<br>
        <sup>3 </sup> Egli sottomette i popoli a noi<br>
        e pone le nazioni sotto i nostri piedi.<br>
        <sup>4 </sup> Egli ha scelto per noi la nostra eredità,<br>
        gloria di Giacobbe che egli ama. [Pausa]<br>
        <sup>5 </sup> Dio sale tra grida di trionfo,<br>
        il SIGNORE sale al suono di trombe.<br>
        <sup>6 </sup> Cantate a Dio, cantate;<br>
        cantate al nostro re, cantate!<br>
        <sup>7 </sup> Poiché Dio è re di tutta la terra;<br>
        cantategli un inno solenne.<br>
        <sup>8 </sup> Dio regna sui popoli;<br>
        Dio siede sul suo trono santo.<br>
        <sup>9 </sup> I capi dei popoli si riuniscono insieme<br>
        al popolo del Dio di Abraamo;<br>
        perché a Dio appartengono i potenti della terra;<br>
        egli è l'Altissimo.
    </p>

    <h3 class="h3">La bellezza di Sion</h3>

    <p class="p">
        <span class="color_of_chapter">48 </span>​<sup>1 </sup> Canto.<br>
        Salmo dei figli di Core.<br>
        Grande è il SIGNORE e degno di lode<br>
        nella città del nostro Dio, sul suo monte santo.<br>
        <sup>2 </sup> Bello si erge, e rallegra tutta la terra, il monte Sion:<br>
        parte estrema del settentrione, città del gran re.<br>
        <sup>3 </sup> Nei suoi palazzi Dio è conosciuto<br>
        come fortezza inespugnabile.<br>
        <sup>4 </sup> Quando i re si erano alleati<br>
        e avanzavano uniti,<br>
        <sup>5 </sup> appena la videro rimasero attoniti;<br>
        rimasti smarriti, si misero in fuga.<br>
        <sup>6 </sup> Là furono presi da tremore e da doglie<br>
        come di donna che partorisce,<br>
        <sup>7 </sup> come quando il vento orientale<br>
        spezza le navi di Tarsis.<br>
        <sup>8 </sup> Quel che avevamo udito l'abbiamo visto<br>
        nella città del SIGNORE degli eserciti,<br>
        nella città del nostro Dio.<br>
        Dio la renderà stabile per sempre. [Pausa]<br>
        <sup>9 </sup> Dentro il tuo tempio, o Dio,<br>
        noi ricordiamo la tua bontà.<br>
        <sup>10 </sup> Come il tuo nome, o Dio,<br>
        così la tua lode giunge fino alle estremità della terra;<br>
        la tua destra è piena di giustizia.<br>
        <sup>11 </sup> Si rallegri il monte Sion,<br>
        esultino le figlie di Giuda per i tuoi giudizi!<br>
        <sup>12 </sup> Fate il giro di Sion, marciatele attorno,<br>
        contate le sue torri,<br>
        <sup>13 </sup> osservate le sue mura,<br>
        considerate i suoi palazzi,<br>
        perché possiate dire alla generazione futura:<br>
        <sup>14 </sup> «Questo è Dio, il nostro Dio in eterno;<br>
        egli sarà la nostra guida fino alla morte».
    </p>

    <h3 class="h3">Futilità delle ricchezze</h3>

    <p class="p">
        <span class="color_of_chapter">49 </span><sup>1 </sup> Al direttore del coro.<br>
        Dei figli di Core. Salmo.<br>
        Ascoltate, popoli tutti;<br>
        porgete orecchio, abitanti del mondo,<br>
        <sup>2 </sup> plebei e nobili,<br>
        ricchi e poveri tutti insieme.<br>
        <sup>3 </sup> La mia bocca dirà parole sagge,<br>
        il mio cuore mediterà pensieri intelligenti.<br>
        <sup>4 </sup> Io presterò orecchio a un proverbio,<br>
        canterò sulla cetra il mio enigma.<br>
        <sup>5 </sup> Perché temere nei giorni funesti,<br>
        quando mi circonda la malvagità dei miei avversari?<br>
        <sup>6 </sup> Essi hanno fiducia nei loro beni<br>
        e si vantano della loro grande ricchezza,<br>
        <sup>7 </sup> ma nessun uomo può riscattare il fratello,<br>
        né pagare a Dio il prezzo del suo riscatto.<br>
        <sup>8 </sup> Il riscatto dell'anima sua è troppo alto<br>
        e il denaro sarà sempre insufficiente,<br>
        <sup>9 </sup> perché essa viva in eterno<br>
        ed eviti di vedere la tomba.<br>
        <sup>10 </sup> Infatti la vedrà: i sapienti muoiono;<br>
        lo stolto e l'ignorante periscono tutti<br>
        e lasciano ad altri le loro ricchezze.<br>
        <sup>11 </sup> Pensano che le loro case dureranno per sempre<br>
        e che le loro abitazioni siano eterne;<br>
        perciò danno i loro nomi alle terre.<br>
        <sup>12 </sup> Ma anche tenuto in grande onore, l'uomo non dura;<br>
        egli è simile alle bestie che periscono.<br>
        <sup>13 </sup> Questo loro modo di comportarsi è follia;<br>
        eppure i loro successori approvano i loro discorsi. [Pausa]<br>
        <sup>14 </sup> Sono cacciati come pecore nel soggiorno dei morti;<br>
        la morte è il loro pastore;<br>
        e al mattino gli uomini retti li calpestano.<br>
        La loro gloria deve consumarsi nel soggiorno dei morti<br>
        e non avrà altra dimora.<br>
        <sup>15 </sup> Ma Dio riscatterà l'anima mia dal potere del soggiorno dei
        morti,<br>
        perché mi prenderà con sé. [Pausa]<br>
        <sup>16 </sup> Non temere se uno si arricchisce,<br>
        se aumenta la gloria della sua casa.<br>
        <sup>17 </sup> Perché, quando morrà, non porterà nulla con sé;<br>
        la sua gloria non scenderà con lui.<br>
        <sup>18 </sup> Benché tu, mentre vivi, ti ritenga felice<br>
        e la gente ti ammiri per i tuoi successi,<br>
        <sup>19 </sup> tu te ne andrai con la generazione dei tuoi padri,<br>
        che non vedranno mai più la luce.<br>
        <sup>20 </sup> L'uomo che vive tra gli onori e non ha intelligenza<br>
        è simile alle bestie che periscono.
    </p>

    <h3 class="h3">I sacrifici che Dio gradisce</h3>

    <p class="p">
        <span class="color_of_chapter">50 </span>​<sup>1 </sup> Salmo di Asaf.<br>
        Il Potente, Dio, il SIGNORE, ha parlato<br>
        e ha convocato la terra da oriente a occidente.<br>
        <sup>2 </sup> Da Sion, perfetta in bellezza,<br>
        Dio è apparso nel suo fulgore.<br>
        <sup>3 </sup> Il nostro Dio viene e non se ne starà in silenzio;<br>
        lo precede un fuoco divorante,<br>
        intorno a lui infuria la tempesta.<br>
        <sup>4 </sup> Egli chiama gli alti cieli e la terra<br>
        per assistere al giudizio del suo popolo:<br>
        <sup>5 </sup> «Radunatemi», dice, «i miei fedeli<br>
        che hanno fatto con me un patto mediante il sacrificio».<br>
        <sup>6 </sup> I cieli proclameranno la sua giustizia,<br>
        perché Dio stesso sta per giudicare. [Pausa]<br>
        <sup>7 </sup> «Ascolta, popolo mio, e io parlerò;<br>
        ascolta, Israele, e io testimonierò contro di te.<br>
        Io sono Dio, il tuo Dio.<br>
        <sup>8 </sup> Non ti rimprovero per i tuoi sacrifici;<br>
        i tuoi olocausti mi stanno sempre davanti.<br>
        <sup>9 </sup> Non esigo tori dalla tua casa,<br>
        né capri dai tuoi ovili.<br>
        <sup>10 </sup> Sono mie infatti tutte le bestie della foresta,<br>
        mio è il bestiame che sta sui monti a migliaia.<br>
        <sup>11 </sup> Conosco tutti gli uccelli dei monti<br>
        e quel che si muove per la campagna è a mia disposizione.<br>
        <sup>12 </sup> Se avessi fame, non lo direi a te,<br>
        perché mio è il mondo, con tutto quello che contiene.<br>
        <sup>13 </sup> Mangio forse carne di tori,<br>
        o bevo forse sangue di capri?<br>
        <sup>14 </sup> Come sacrificio offri a Dio il ringraziamento<br>
        e mantieni le promesse fatte all'Altissimo;<br>
        <sup>15 </sup> poi invocami nel giorno della sventura;<br>
        io ti salverò, e tu mi glorificherai».<br>
        <sup>16 </sup> Ma Dio dice all'empio:<br>
        «Perché vai elencando le mie leggi<br>
        e hai sempre sulle labbra il mio patto,<br>
        <sup>17 </sup> tu che detesti la disciplina<br>
        e ti getti dietro alle spalle le mie parole?<br>
        <sup>18 </sup> Se vedi un ladro, ti diletti della sua compagnia<br>
        e ti fai compagno degli adùlteri.<br>
        <sup>19 </sup> Abbandoni la tua bocca al male<br>
        e la tua lingua trama inganni.<br>
        <sup>20 </sup> Ti siedi e parli contro tuo fratello,<br>
        diffami il figlio di tua madre.<br>
        <sup>21 </sup> Hai fatto queste cose, io ho taciuto,<br>
        e tu hai pensato che io fossi come te;<br>
        ma io ti riprenderò e ti metterò tutto davanti agli occhi.<br>
        <sup>22 </sup> Capite questo, voi che dimenticate Dio,<br>
        perché io non vi laceri e nessuno vi liberi.<br>
        <sup>23 </sup> Chi mi offre come sacrificio il ringraziamento, mi
        glorifica,<br>
        e a chi regola bene il suo comportamento,<br>
        io farò vedere la salvezza di Dio».
    </p>

    <h3 class="h3">Salmo di pentimento</h3>

    <p class="p">
        <span class="color_of_chapter">51 </span>​​<sup>1 </sup> Al direttore del coro. Salmo di Davide, quando il profeta
        Natan<br>
        venne da lui, dopo che Davide era stato da Bat-Sceba.<br>
        Abbi pietà di me, o Dio, per la tua bontà;<br>
        nella tua grande misericordia cancella i miei misfatti.<br>
        <sup>2 </sup> Lavami da tutte le mie iniquità<br>
        e purificami dal mio peccato;<br>
        <sup>3 </sup> poiché riconosco le mie colpe,<br>
        il mio peccato è sempre davanti a me.<br>
        <sup>4 </sup> Ho peccato contro te, contro te solo,<br>
        ho fatto ciò che è male agli occhi tuoi.<br>
        Perciò sei giusto quando parli<br>
        e irreprensibile quando giudichi.<br>
        <sup>5 </sup> Ecco, io sono stato generato nell'iniquità,<br>
        mia madre mi ha concepito nel peccato.<br>
        <sup>6 </sup> Ma tu desideri che la verità risieda nell'intimo;<br>
        insegnami dunque la sapienza nel segreto del cuore.<br>
        <sup>7 </sup> Purificami con issopo, e sarò puro;<br>
        lavami, e sarò più bianco della neve.<br>
        <sup>8 </sup> Fammi di nuovo udire canti di gioia e di letizia,<br>
        ed esulteranno quelle ossa che hai spezzate.<br>
        <sup>9 </sup> Distogli lo sguardo dai miei peccati<br>
        e cancella tutte le mie colpe.<br>
        <sup>10 </sup> O Dio, crea in me un cuore puro<br>
        e rinnova dentro di me uno spirito ben saldo.<br>
        <sup>11 </sup> Non respingermi dalla tua presenza<br>
        e non togliermi il tuo santo Spirito.<br>
        <sup>12 </sup> Rendimi la gioia della tua salvezza<br>
        e uno spirito volenteroso mi sostenga.<br>
        <sup>13 </sup> Insegnerò le tue vie ai colpevoli,<br>
        e i peccatori si convertiranno a te.<br>
        <sup>14 </sup> Liberami dal sangue versato, o Dio, Dio della mia
        salvezza,<br>
        e la mia lingua celebrerà la tua giustizia.<br>
        <sup>15 </sup> Signore, apri tu le mie labbra<br>
        e la mia bocca proclamerà la tua lode.<br>
        <sup>16 </sup> Tu infatti non desideri sacrifici,<br>
        altrimenti li offrirei,<br>
        né gradisci olocausto.<br>
        <sup>17 </sup> Sacrificio gradito a Dio è uno spirito afflitto;<br>
        tu, Dio, non disprezzi un cuore abbattuto e umiliato.<br>
        <sup>18 </sup> Fa' del bene a Sion, nella tua grazia;<br>
        edifica le mura di Gerusalemme.<br>
        <sup>19 </sup> Allora gradirai sacrifici di giustizia,<br>
        olocausti e vittime arse per intero;<br>
        allora si offriranno tori sul tuo altare.
    </p>

    <h3 class="h3">Castigo per il delatore</h3>

    <p class="p">
        <span class="color_of_chapter">52 </span>​​<sup>1 </sup> Al direttore del coro. Cantico di Davide, quando Doeg
        l'Edomita<br>
        venne a riferire a Saul che Davide era entrato in casa di Aimelec.<br>
        Perché ti vanti del male, uomo prepotente?<br>
        La bontà di Dio dura per sempre.<br>
        <sup>2 </sup> La tua lingua medita rovine;<br>
        essa è simile a un rasoio affilato, o artefice d'inganni.<br>
        <sup>3 </sup> Tu preferisci il male al bene,<br>
        mentire piuttosto che dire la verità. [Pausa]<br>
        <sup>4 </sup> Tu ami ogni parola che causa rovina,<br>
        o lingua insidiosa!<br>
        <sup>5 </sup> Perciò Dio ti distruggerà per sempre;<br>
        ti afferrerà, ti strapperà dalla tua tenda<br>
        e ti sradicherà dalla terra dei viventi. [Pausa]<br>
        <sup>6 </sup> I giusti lo vedranno e temeranno,<br>
        poi rideranno di lui, dicendo:<br>
        <sup>7 </sup> «Ecco l'uomo che non aveva fatto di Dio la sua fortezza,<br>
        ma aveva fiducia nell'abbondanza delle sue ricchezze<br>
        e si faceva forte della sua perversità!»<br>
        <sup>8 </sup> Ma io sono come un olivo verdeggiante nella casa di Dio;<br>
        io confido per sempre nella bontà di Dio.<br>
        <sup>9 </sup> Sempre ti celebrerò per quanto hai fatto<br>
        e in presenza dei tuoi fedeli<br>
        spererò nel tuo nome, perché tu sei buono.
    </p>

    <h3 class="h3">Ritratto dell'empio</h3>

    <p class="p">
        <span class="color_of_chapter">53 </span>​​<sup>1 </sup> Al direttore del coro. Per flauto.<br>
        Cantico di Davide.<br>
        Lo stolto ha detto in cuor suo: «Non c'è Dio».<br>
        Sono corrotti, commettono iniquità,<br>
        non c'è nessuno che faccia il bene.<br>
        <sup>2 </sup> Dio guarda dal cielo i figli degli uomini<br>
        per vedere se c'è una persona intelligente, che cerchi Dio.<br>
        <sup>3 </sup> Tutti si sono sviati, tutti sono corrotti,<br>
        non c'è nessuno che faccia il bene, neppure uno.<br>
        <sup>4 </sup> Sono dunque senza conoscenza questi malvagi,<br>
        che divorano il mio popolo come se fosse pane<br>
        e non invocano Dio?<br>
        <sup>5 </sup> Ma ecco, sono presi da grande spavento<br>
        là dove non c'erano motivi di paura;<br>
        poiché Dio ha disperso le ossa di quelli che ti assediavano;<br>
        tu li hai resi confusi, perché Dio li respinge.<br>
        <sup>6 </sup> Oh, chi darà da Sion la salvezza d'Israele?<br>
        Quando Dio farà ritornare gli esuli del suo popolo,<br>
        Giacobbe esulterà, Israele si rallegrerà.
    </p>

    <h3 class="h3">Preghiera di liberazione</h3>

    <p class="p">
        <span class="color_of_chapter">54 </span>​​<sup>1 </sup> Al direttore del coro. Per strumenti a corda.<br>
        Cantico di Davide, quando gli Zifei vennero a dire a Saul:<br>
        «Davide non è forse nascosto tra noi?»<br>
        O Dio, salvami per amore del tuo nome,<br>
        e fammi giustizia per la tua potenza.<br>
        <sup>2 </sup> O Dio, ascolta la mia preghiera,<br>
        porgi orecchio alle parole della mia bocca!<br>
        <sup>3 </sup> Poiché degli stranieri sono insorti contro di me<br>
        e dei violenti cercano l'anima mia.<br>
        Essi non tengono Dio presente davanti a loro. [Pausa]<br>
        <sup>4 </sup> Ecco, Dio è il mio aiuto;<br>
        il Signore è colui che sostiene l'anima mia.<br>
        <sup>5 </sup> Egli farà ricadere il male sui miei nemici.<br>
        Nella tua fedeltà, distruggili!<br>
        <sup>6 </sup> Con cuore generoso ti offrirò sacrifici;<br>
        celebrerò il tuo nome, o SIGNORE, perché sei buono;<br>
        <sup>7 </sup> infatti mi hai salvato da ogni disgrazia<br>
        e l'occhio mio ha visto sui miei nemici quel che desideravo.
    </p>

    <h3 class="h3">Dolore del salmista tradito da un amico</h3>

    <p class="p">
        <span class="color_of_chapter">55 </span>​​<sup>1 </sup> Al direttore del coro. Per strumenti a corda.<br>
        Cantico di Davide.<br>
        Porgi orecchio alla mia preghiera, o Dio,<br>
        non essere insensibile alla mia supplica.<br>
        <sup>2 </sup> Dammi ascolto, e rispondimi;<br>
        mi lamento senza posa e gemo,<br>
        <sup>3 </sup> per la voce del nemico,<br>
        per l'oppressione dell'empio;<br>
        poiché riversano iniquità su di me<br>
        e mi perseguitano con furore.<br>
        <sup>4 </sup> Dentro di me palpita violentemente il mio cuore<br>
        e una paura mortale mi è piombata addosso.<br>
        <sup>5 </sup> Paura e tremito m'invadono<br>
        e sono preso dal panico;<br>
        <sup>6 </sup> e io dico: «Oh, avessi ali come di colomba,<br>
        per volare via e trovare riposo!<br>
        <sup>7 </sup> Ecco, fuggirei lontano,<br>
        andrei ad abitare nel deserto; [Pausa]<br>
        <sup>8 </sup> mi affretterei a ripararmi<br>
        dal vento impetuoso e dalla tempesta».<br>
        <sup>9 </sup> Annientali, Signore, confondi il loro linguaggio,<br>
        poiché io vedo violenza e contesa nella città.<br>
        <sup>10 </sup> Giorno e notte si aggirano sulle sue mura;<br>
        ingiustizia e malvagità sono dentro di essa.<br>
        <sup>11 </sup> All'interno ci sono delitti,<br>
        violenza e insidie non cessano nelle sue piazze.<br>
        <sup>12 </sup> Se mi avesse offeso un nemico,<br>
        l'avrei sopportato;<br>
        se un avversario avesse cercato di sopraffarmi,<br>
        mi sarei nascosto da lui;<br>
        <sup>13 </sup> ma sei stato tu, l'uomo che io stimavo come mio pari,<br>
        mio compagno e mio intimo amico.<br>
        <sup>14 </sup> Ci incontravamo con piacere;<br>
        insieme, tra la folla, andavamo alla casa di Dio.<br>
        <sup>15 </sup> Li sorprenda la morte!<br>
        Scendano vivi nel soggiorno dei morti!<br>
        Poiché nelle loro case e in cuor loro non v'è che malvagità.<br>
        <sup>16 </sup> Io invocherò Dio,<br>
        e il SIGNORE mi salverà.<br>
        <sup>17 </sup> La sera, la mattina e a mezzogiorno mi lamenterò e gemerò,<br>
        ed egli udrà la mia voce.<br>
        <sup>18 </sup> Darà pace all'anima mia,<br>
        liberandomi dai loro assalti,<br>
        perché sono in molti contro di me.<br>
        <sup>19 </sup> Dio ascolterà e li umilierà,<br>
        egli che siede da sempre sul suo trono; [Pausa]<br>
        perché essi rifiutano di cambiare e non temono Dio.<br>
        <sup>20 </sup> Il nemico ha steso la mano contro chi viveva in pace con
        lui,<br>
        ha violato il suo patto.<br>
        <sup>21 </sup> La sua bocca è più untuosa del burro,<br>
        ma nel cuore ha la guerra;<br>
        le sue parole sono più delicate dell'olio,<br>
        ma in realtà sono spade sguainate.<br>
        <sup>22 </sup> Getta sul SIGNORE il tuo affanno, ed egli ti sosterrà;<br>
        egli non permetterà mai che il giusto vacilli.<br>
        <sup>23 </sup> Ma tu, o Dio, farai scendere costoro nella tomba;<br>
        gli uomini sanguinari e fraudolenti<br>
        non arriveranno alla metà dei loro giorni;<br>
        ma io confiderò in te.
    </p>

    <h3 class="h3">Fiducia nel momento di sventura</h3>

    <p class="p">
        <span class="color_of_chapter">56 </span>​​<sup>1 </sup> Al direttore del coro. Su «Colomba dei terebinti lontani».<br>
        Inno di Davide quando i Filistei lo presero in Gat.<br>
        Abbi pietà di me, o Dio,<br>
        poiché gli uomini mi insidiano;<br>
        mi combattono e mi tormentano tutti i giorni;<br>
        <sup>2 </sup> i miei nemici mi perseguitano continuamente.<br>
        Sì, sono molti quelli che mi combattono.<br>
        <sup>3 </sup> Nel giorno della paura,<br>
        io confido in te.<br>
        <sup>4 </sup> In Dio, di cui lodo la parola,<br>
        in Dio confido, e non temerò;<br>
        che mi può fare il mortale?<br>
        <sup>5 </sup> Fraintendono sempre le mie parole;<br>
        tutti i loro pensieri sono vòlti a farmi del male.<br>
        <sup>6 </sup> Si riuniscono, stanno in agguato,<br>
        spiano i miei passi, cercano di togliermi la vita.<br>
        <sup>7 </sup> Retribuiscili secondo la loro malvagità!<br>
        O Dio, abbatti i popoli nella tua ira!<br>
        <sup>8 </sup> Tu conti i passi della mia vita errante;<br>
        raccogli le mie lacrime nell'otre tuo;<br>
        non le registri forse nel tuo libro?<br>
        <sup>9 </sup> Nel giorno che t'invocherò<br>
        i miei nemici indietreggeranno.<br>
        So che Dio è per me.<br>
        <sup>10 </sup> Loderò la parola di Dio;<br>
        loderò la parola del SIGNORE.<br>
        <sup>11 </sup> In Dio ho fiducia e non temerò;<br>
        che potrà farmi l'uomo?<br>
        <sup>12 </sup> Io manterrò le promesse che ti ho fatte, o Dio;<br>
        io ti offrirò sacrifici di lode,<br>
        <sup>13 </sup> perché tu hai salvato l'anima mia dalla morte,<br>
        hai preservato i miei piedi da caduta,<br>
        perché io cammini, davanti a Dio, nella luce dei viventi.
    </p>

    <h3 class="h3">Fiducia nel momento della difficoltà</h3>

    <p class="p">
        <span class="color_of_chapter">57 </span>​<sup>1 </sup> Al direttore del coro. «Non distruggere».<br>
        Inno di Davide, quando, perseguitato da Saul, fuggì nella spelonca.<br>
        Abbi pietà di me, o Dio, abbi pietà di me,<br>
        perché l'anima mia cerca rifugio in te;<br>
        e all'ombra delle tue ali io mi rifugio<br>
        finché sia passato il pericolo.<br>
        <sup>2 </sup> Io invocherò Dio, l'Altissimo,<br>
        Dio che agisce in mio favore.<br>
        <sup>3 </sup> Egli manderà dal cielo a salvarmi,<br>
        mentre chi vuole divorarmi mi oltraggia; [Pausa]<br>
        Dio manderà la sua grazia e la sua fedeltà.<br>
        <sup>4 </sup> L'anima mia è in mezzo a leoni;<br>
        dimoro tra gente che vomita fiamme,<br>
        in mezzo a uomini i cui denti sono lance e frecce<br>
        e la cui lingua è una spada affilata.<br>
        <sup>5 </sup> Innàlzati, o Dio, al di sopra dei cieli,<br>
        risplenda la tua gloria su tutta la terra!<br>
        <sup>6 </sup> Essi avevano teso una rete ai miei piedi,<br>
        mi avevano piegato,<br>
        avevano scavato una fossa davanti a me,<br>
        ma essi vi sono caduti dentro. [Pausa]<br>
        <sup>7 </sup> Il mio cuore è ben disposto, o Dio,<br>
        il mio cuore è ben disposto;<br>
        io canterò e salmeggerò.<br>
        <sup>8 </sup> Dèstati, o gloria mia,<br>
        destatevi, saltèrio e cetra!<br>
        Io voglio risvegliare l'alba.<br>
        <sup>9 </sup> Io ti celebrerò tra i popoli, o Signore,<br>
        ti loderò tra le nazioni,<br>
        <sup>10 </sup> perché grande fino al cielo è la tua bontà<br>
        e la tua fedeltà fino alle nuvole.<br>
        <sup>11 </sup> Innàlzati, o Dio, al di sopra dei cieli,<br>
        risplenda la tua gloria su tutta la terra!
    </p>

    <h3 class="h3">Condanna per i giudici iniqui</h3>

    <p class="p">
        <span class="color_of_chapter">58 </span>​​<sup>1 </sup> Al direttore del coro. «Non distruggere».<br>
        Inno di Davide.<br>
        È proprio secondo giustizia che voi parlate, o potenti?<br>
        Giudicate voi rettamente i figli degli uomini?<br>
        <sup>2 </sup> Anzi, in cuor vostro commettete iniquità;<br>
        nel paese, voi gettate nella bilancia la violenza delle vostre mani.<br>
        <sup>3 </sup> Gli empi sono sviati fin dal grembo materno,<br>
        i bugiardi sono traviati fin dalla nascita.<br>
        <sup>4 </sup> Hanno veleno simile a quello di serpente,<br>
        sono sordi come aspide che si tura le orecchie<br>
        <sup>5 </sup> per non udire la voce degli incantatori,<br>
        del mago esperto d'incantesimi.<br>
        <sup>6 </sup> O Dio, spezza loro i denti in bocca;<br>
        o SIGNORE, fracassa le mascelle dei leoni!<br>
        <sup>7 </sup> Si disperdano come acqua che scorre via;<br>
        possano tirare solo frecce spuntate.<br>
        <sup>8 </sup> Siano come lumaca che si scioglie strisciando;<br>
        come aborto di donna, non vedano il sole.<br>
        <sup>9 </sup> Prima che le vostre pentole sentano il fuoco del rovo,<br>
        verde o acceso che sia il legno, lo porti via la bufera.<br>
        <sup>10 </sup> Il giusto si rallegrerà nel vedere la punizione,<br>
        si laverà i piedi nel sangue dell'empio,<br>
        <sup>11 </sup> e la gente dirà: «Certo, vi è una ricompensa per il
        giusto;<br>
        certo, c'è un Dio che fa giustizia sulla terra!»
    </p>

    <h3 class="h3">Preghiera per il giudizio degli empi</h3>

    <p class="p">
        <span class="color_of_chapter">59 </span>​​<sup>1 </sup> Al direttore del coro. «Non distruggere».<br>
        Inno di Davide, quando Saul mandò uomini a sorvegliare la casa<br>
        per ucciderlo.<br>
        Liberami dai miei nemici, o mio Dio;<br>
        portami in alto al sicuro dai miei avversari.<br>
        <sup>2 </sup> Liberami dai malfattori<br>
        e salvami dagli uomini sanguinari.<br>
        <sup>3 </sup> Ecco, essi pongono insidie all'anima mia;<br>
        uomini potenti si uniscono contro di me,<br>
        senza colpa né peccato da parte mia, o SIGNORE!<br>
        <sup>4 </sup> Senza mia colpa corrono e si preparano.<br>
        Svègliati, avvicìnati a me, e guarda!<br>
        <sup>5 </sup> Tu, o SIGNORE, Dio degli eserciti, Dio d'Israele,<br>
        àlzati a giudicare tutte le genti!<br>
        Non fare grazia ad alcuno dei perfidi malfattori! [Pausa]<br>
        <sup>6 </sup> Ritornano di sera,<br>
        urlano come cani e si aggirano per la città.<br>
        <sup>7 </sup> Ecco, vomitano ingiurie dalla loro bocca;<br>
        hanno spade sulle labbra.<br>
        «Tanto», dicono, «chi ci ascolta?»<br>
        <sup>8 </sup> Ma tu, o SIGNORE, riderai di loro;<br>
        ti farai beffe di tutte le genti.<br>
        <sup>9 </sup> O mia forza, a te mi rivolgerò,<br>
        perché Dio è il mio rifugio.<br>
        <sup>10 </sup> Il mio Dio mi verrà incontro con la sua bontà.<br>
        Dio mi farà vedere sui miei nemici quel che desidero.<br>
        <sup>11 </sup> Non ucciderli, perché il mio popolo non dimentichi;<br>
        falli andare, per la tua potenza, raminghi;<br>
        e umiliali, o Signore, nostro scudo!<br>
        <sup>12 </sup> Ogni parola che dicono è un peccato della loro bocca;<br>
        siano dunque presi nel laccio della loro superbia,<br>
        per le maledizioni e le menzogne che pronunciano.<br>
        <sup>13 </sup> Distruggili nel tuo furore,<br>
        distruggili e non siano più;<br>
        e si conoscerà che Dio domina su Giacobbe<br>
        fino all'estremità della terra. [Pausa]<br>
        <sup>14 </sup> Ogni sera ritornano,<br>
        urlano come cani e si aggirano per la città.<br>
        <sup>15 </sup> Vanno vagando in cerca di cibo<br>
        e se non trovano da sfamarsi, passano la notte ululando.<br>
        <sup>16 </sup> Ma io canterò la tua potenza<br>
        e al mattino loderò ad alta voce la tua bontà,<br>
        perché tu sei stato per me una fortezza,<br>
        un rifugio nel giorno dell'avversità.<br>
        <sup>17 </sup> O mia forza, a te salmeggerò,<br>
        perché Dio è il mio rifugio, il Dio che mi fa del bene.
    </p>

    <h3 class="h3">Preghiera dopo la sconfitta</h3>

    <p class="p">
        <span class="color_of_chapter">60 </span>​<sup>1 </sup> Al direttore del coro. Su «Il giglio della testimonianza».<br>
        Inno di Davide, da insegnare; quando egli mosse guerra ai Siri di<br>
        Mesopotamia e ai Siri di Soba, e Ioab tornò e sconfisse dodicimila<br>
        Idumei nella valle del Sale.<br>
        O Dio, tu ci hai respinti, ci hai dispersi,<br>
        ti sei sdegnato; ristabiliscici ora!<br>
        <sup>2 </sup> Hai fatto tremare la terra, l'hai spaccata;<br>
        risana le sue fratture, perché sta per crollare.<br>
        <sup>3 </sup> Hai fatto vedere al tuo popolo cose spiacevoli;<br>
        ci hai dato da bere un vino che stordisce.<br>
        <sup>4 </sup> Ma ora, tu hai dato a quelli che ti temono una bandiera,<br>
        perché si alzino in favore della verità. [Pausa]<br>
        <sup>5 </sup> Salvaci con la tua destra e rispondici,<br>
        perché quelli che ami siano liberati.<br>
        <sup>6 </sup> Dio ha parlato dal suo santuario:<br>
        «Io trionferò, spartirò Sichem e misurerò la valle di Succot.<br>
        <sup>7 </sup> Mio è Galaad, mio è Manasse,<br>
        Efraim è l'elmo del mio capo,<br>
        Giuda è il mio scettro.<br>
        <sup>8 </sup> Moab è il catino in cui mi lavo;<br>
        sopra Edom getterò il mio sandalo;<br>
        o Filistia, fammi acclamazioni!»<br>
        <sup>9 </sup> Chi mi condurrà nella città forte?<br>
        Chi mi condurrà fino a Edom?<br>
        <sup>10 </sup> Non sarai forse tu, o Dio, che ci hai respinti<br>
        e non esci più, o Dio, con i nostri eserciti?<br>
        <sup>11 </sup> Dacci aiuto per superare le difficoltà,<br>
        poiché vano è il soccorso dell'uomo.<br>
        <sup>12 </sup> Con Dio noi faremo prodigi,<br>
        egli schiaccerà i nostri nemici.
    </p>

    <h3 class="h3">Preghiera del re fuggiasco</h3>

    <p class="p">
        <span class="color_of_chapter">61 </span>​​<sup>1 </sup> Al direttore del coro. Per strumenti a corda.<br>
        Di Davide.<br>
        O Dio, ascolta il mio grido,<br>
        sii attento alla mia preghiera.<br>
        <sup>2 </sup> Dall'estremità della terra io grido a te con cuore
        affranto;<br>
        conducimi tu alla rocca che è troppo alta per me;<br>
        <sup>3 </sup> poiché tu sei stato un rifugio per me,<br>
        una torre fortificata davanti al nemico.<br>
        <sup>4 </sup> Abiterò nella tua tenda per sempre,<br>
        mi riparerò all'ombra delle tue ali. [Pausa]<br>
        <sup>5 </sup> Poiché tu, o Dio, hai esaudito i miei voti,<br>
        mi hai dato l'eredità di chi teme il tuo nome.<br>
        <sup>6 </sup> Aggiungi altri giorni alla vita del re,<br>
        durino i suoi anni per molte generazioni!<br>
        <sup>7 </sup> Sieda sul trono in presenza di Dio per sempre!<br>
        Ordina alla bontà e alla verità di custodirlo;<br>
        <sup>8 </sup> così loderò il tuo nome per sempre<br>
        e adempirò ogni giorno le promesse che ti ho fatte.
    </p>

    <h3 class="h3">Dio, unico rifugio</h3>

    <p class="p">
        <span class="color_of_chapter">62 </span>​​<sup>1 </sup> Al direttore del coro. Per Iedutun.<br>
        Salmo di Davide.<br>
        Solo in Dio trova riposo l'anima mia;<br>
        da lui proviene la mia salvezza.<br>
        <sup>2 </sup> Lui solo è la mia rocca e la mia salvezza,<br>
        il mio alto rifugio; io non potrò vacillare.<br>
        <sup>3 </sup> Fino a quando vi scaglierete contro un uomo<br>
        e cercherete tutti insieme di abbatterlo<br>
        come si abbatte una parete che pende, o un muricciolo che cede?<br>
        <sup>4 </sup> Essi non pensano che a farlo cadere dalla sua altezza,<br>
        prendono piacere nella menzogna;<br>
        benedicono con la bocca,<br>
        ma in cuor loro maledicono. [Pausa]<br>
        <sup>5 </sup> Anima mia, trova riposo in Dio solo,<br>
        poiché da lui proviene la mia speranza.<br>
        <sup>6 </sup> Egli solo è la mia rocca e la mia salvezza;<br>
        egli è il mio rifugio; io non potrò vacillare.<br>
        <sup>7 </sup> Dio è la mia salvezza e la mia gloria;<br>
        la mia forte rocca e il mio rifugio sono in Dio.<br>
        <sup>8 </sup> Confida in lui in ogni tempo, o popolo;<br>
        apri il tuo cuore in sua presenza;<br>
        Dio è il nostro rifugio. [Pausa]<br>
        <sup>9 </sup> Gli uomini del volgo non sono che vanità,<br>
        e i nobili non sono che menzogna;<br>
        messi sulla bilancia vanno su,<br>
        tutti insieme sono più leggeri della vanità.<br>
        <sup>10 </sup> Non abbiate fiducia nella violenza,<br>
        non mettete vane speranze nella rapina;<br>
        se le ricchezze abbondano, si distacchi da esse il vostro cuore.<br>
        <sup>11 </sup> Dio ha parlato una volta,<br>
        due volte ho udito questo:<br>
        che il potere appartiene a Dio.<br>
        <sup>12 </sup> A te pure, o Signore, appartiene la misericordia;<br>
        perché tu retribuirai ciascuno secondo le sue azioni.
    </p>

    <h3 class="h3">L'anima assetata di Dio</h3>

    <p class="p">
        <span class="color_of_chapter">63 </span>​​<sup>1 </sup> Salmo di Davide, quando era nel deserto di Giuda.<br>
        O Dio, tu sei il mio Dio, io ti cerco dall'alba;<br>
        di te è assetata l'anima mia,<br>
        a te anela il mio corpo languente in arida terra, senz'acqua.<br>
        <sup>2 </sup> Così ti ho contemplato nel santuario,<br>
        per vedere la tua forza e la tua gloria.<br>
        <sup>3 </sup> Poiché la tua bontà vale più della vita,<br>
        le mie labbra ti loderanno.<br>
        <sup>4 </sup> Così ti benedirò finché io viva,<br>
        e alzerò le mani invocando il tuo nome.<br>
        <sup>5 </sup> L'anima mia sarà saziata come di midollo e di grasso,<br>
        e la mia bocca ti loderà con labbra gioiose.<br>
        <sup>6 </sup> Di te mi ricordo nel mio letto,<br>
        a te penso nelle veglie notturne.<br>
        <sup>7 </sup> Poiché tu sei stato il mio aiuto,<br>
        io esulto all'ombra delle tue ali.<br>
        <sup>8 </sup> L'anima mia si lega a te per seguirti;<br>
        la tua destra mi sostiene.<br>
        <sup>9 </sup> Ma quanti cercano la rovina dell'anima mia,<br>
        sprofonderanno nelle parti più basse della terra.<br>
        <sup>10 </sup> Saranno dati in balìa della spada,<br>
        saranno preda di sciacalli.<br>
        <sup>11 </sup> Ma il re si rallegrerà in Dio;<br>
        chiunque giura per lui si glorierà,<br>
        perché ai bugiardi verrà chiusa la bocca.
    </p>

    <h3 class="h3">Il castigo dei malvagi</h3>

    <p class="p">
        <span class="color_of_chapter">64 </span>​​<sup>1 </sup> Al direttore del coro. Salmo di Davide.<br>
        O Dio, ascolta la voce del mio lamento!<br>
        Salva la mia vita dal terrore del nemico.<br>
        <sup>2 </sup> Mettimi al riparo dalle trame dei malvagi,<br>
        dagli intrighi dei malfattori.<br>
        <sup>3 </sup> Hanno affilato la loro lingua come spada<br>
        e hanno scagliato come frecce parole amare,<br>
        <sup>4 </sup> per colpire di nascosto l'uomo integro;<br>
        lo colpiscono all'improvviso, e non hanno paura.<br>
        <sup>5 </sup> S'incoraggiano a vicenda in un'impresa malvagia;<br>
        si accordano per camuffare tranelli,<br>
        e dicono: «Chi se ne accorgerà?»<br>
        <sup>6 </sup> Meditano pensieri malvagi e dicono:<br>
        «Abbiamo attuato il nostro piano».<br>
        I sentimenti e il cuore dell'uomo sono un abisso.<br>
        <sup>7 </sup> Ma Dio scaglierà le sue frecce contro di loro,<br>
        e all'improvviso saranno coperti di ferite;<br>
        <sup>8 </sup> saranno abbattuti,<br>
        e il male causato dalle proprie lingue ricadrà su di loro.<br>
        Chiunque li vedrà scrollerà il capo.<br>
        <sup>9 </sup> Allora tutti gli uomini temeranno,<br>
        racconteranno l'opera di Dio<br>
        e comprenderanno ciò che egli ha fatto.<br>
        <sup>10 </sup> Il giusto esulterà nel SIGNORE e cercherà rifugio in lui;<br>
        tutti i retti di cuore si glorieranno.
    </p>

    <h3 class="h3">Lode a Dio per la sua bontà</h3>

    <p class="p">
        <span class="color_of_chapter">65 </span>​​<sup>1 </sup> Al direttore del coro.<br>
        Salmo di Davide. Canto.<br>
        A te spetta la lode, o Dio che dimori in Sion!<br>
        A te il compimento delle promesse.<br>
        <sup>2 </sup> A te, che esaudisci la preghiera,<br>
        verrà ogni creatura.<br>
        <sup>3 </sup> Mi opprime il peso delle mie colpe,<br>
        ma tu perdonerai i miei peccati.<br>
        <sup>4 </sup> Beato chi sceglierai e accoglierai,<br>
        perché egli abiti nei tuoi cortili!<br>
        Noi ci sazieremo dei beni della tua casa,<br>
        delle cose sante del tuo tempio.<br>
        <sup>5 </sup> Mediante prodigi tu ci rispondi, nella tua giustizia,<br>
        o Dio della nostra salvezza,<br>
        speranza di tutte le estremità della terra e dei mari lontani.<br>
        <sup>6 </sup> Con il suo vigore egli rese saldi i monti,<br>
        cingendosi di potenza.<br>
        <sup>7 </sup> Egli placa il fragore dei mari, il fragore dei loro flutti<br>
        e il tumulto dei popoli.<br>
        <sup>8 </sup> Gli abitanti delle estremità della terra<br>
        tremano davanti ai tuoi prodigi;<br>
        tu fai sgorgare canti di gioia dall'oriente all'occidente.<br>
        <sup>9 </sup> Tu percorri la terra e la irrighi,<br>
        la fai produrre abbondantemente.<br>
        I ruscelli di Dio sono pieni d'acqua;<br>
        tu procuri agli uomini il grano, quando prepari così la terra;<br>
        <sup>10 </sup> tu irrighi i suoi solchi, ne pareggi le zolle,<br>
        l'ammorbidisci con le piogge, ne benedici i germogli.<br>
        <sup>11 </sup> Tu coroni l'annata con i tuoi benefici,<br>
        e dove passa il tuo carro stilla il grasso.<br>
        <sup>12 </sup> Esso stilla sui pascoli del deserto,<br>
        e i colli sono adorni di gioia.<br>
        <sup>13 </sup> I pascoli si rivestono di greggi<br>
        e le valli si coprono di frumento;<br>
        essi prorompono in grida di gioia e cantano.
    </p>

    <h3 class="h3">Le benedizioni dopo la prova</h3>

    <p class="p">
        <span class="color_of_chapter">66 </span>​​<sup>1 </sup> Al direttore del coro. Canto.<br>
        Salmo.<br>
        Fate acclamazioni a Dio,<br>
        voi tutti, abitanti della terra!<br>
        <sup>2 </sup> Cantate la gloria del suo nome,<br>
        onoratelo con la vostra lode!<br>
        <sup>3 </sup> Dite a Dio: «Come son tremende le opere tue!<br>
        Per la grandezza della tua potenza i tuoi nemici ti aduleranno.<br>
        <sup>4 </sup> Tutta la terra si prostrerà davanti a te<br>
        e canterà a te, canterà al tuo nome». [Pausa]<br>
        <sup>5 </sup> Venite e ammirate le opere di Dio;<br>
        egli è tremendo nelle sue azioni verso i figli degli uomini.<br>
        <sup>6 </sup> Egli cambiò il mare in terra asciutta;<br>
        il popolo passò il fiume a piedi;<br>
        perciò esultiamo in lui.<br>
        <sup>7 </sup> Egli, con la sua potenza domina in eterno;<br>
        i suoi occhi osservano le nazioni;<br>
        i ribelli non possono insorgere contro di lui! [Pausa]<br>
        <sup>8 </sup> Benedite il nostro Dio, o popoli,<br>
        e fate risuonare a piena voce la sua lode!<br>
        <sup>9 </sup> Egli ha conservato in vita l'anima nostra<br>
        e non ha permesso che il nostro piede vacillasse.<br>
        <sup>10 </sup> Poiché tu ci hai messi alla prova, o Dio,<br>
        ci hai passati al crogiuolo come l'argento.<br>
        <sup>11 </sup> Ci hai fatti cadere nella rete,<br>
        hai posto un grave peso ai nostri fianchi.<br>
        <sup>12 </sup> Hai fatto cavalcare uomini sul nostro capo;<br>
        siamo passati attraverso il fuoco e l'acqua,<br>
        ma poi ci hai tratti fuori in un luogo di refrigerio.<br>
        <sup>13 </sup> Entrerò nella tua casa con olocausti,<br>
        adempirò le mie promesse,<br>
        <sup>14 </sup> le promesse che le mie labbra hanno pronunciate,<br>
        che la mia bocca ha proferite nel momento della difficoltà.<br>
        <sup>15 </sup> Ti offrirò olocausti di bestie grasse<br>
        e il profumo di montoni;<br>
        sacrificherò buoi e capri. [Pausa]<br>
        <sup>16 </sup> Venite e ascoltate, voi tutti che temete Dio!<br>
        Io vi racconterò quel che ha fatto per l'anima mia.<br>
        <sup>17 </sup> Lo invocai con la mia bocca<br>
        e la mia lingua lo glorificò.<br>
        <sup>18 </sup> Se nel mio cuore avessi tramato il male,<br>
        il Signore non mi avrebbe ascoltato.<br>
        <sup>19 </sup> Ma Dio ha ascoltato;<br>
        è stato attento alla voce della mia preghiera.<br>
        <sup>20 </sup> Benedetto sia Dio,<br>
        che non ha respinto la mia preghiera<br>
        e non mi ha negato la sua grazia.
    </p>

    <h3 class="h3">Lode a Dio da tutte le genti</h3>

    <p class="p">
        <span class="color_of_chapter">67 </span>​<sup>1 </sup> Al direttore del coro. Per strumenti a corda.<br>
        Salmo. Canto.<br>
        Dio abbia pietà di noi e ci benedica,<br>
        faccia egli risplendere il suo volto su di noi, [Pausa]<br>
        <sup>2 </sup> affinché la tua via sia conosciuta sulla terra<br>
        e la tua salvezza fra tutte le genti.<br>
        <sup>3 </sup> Ti lodino i popoli, o Dio,<br>
        tutti quanti i popoli ti lodino!<br>
        <sup>4 </sup> Le nazioni gioiscano ed esultino,<br>
        perché tu governi i popoli con giustizia,<br>
        sei la guida delle nazioni sulla terra. [Pausa]<br>
        <sup>5 </sup> Ti lodino i popoli, o Dio,<br>
        tutti quanti i popoli ti lodino!<br>
        <sup>6 </sup> La terra ha prodotto il suo frutto;<br>
        Dio, il nostro Dio, ci benedirà.<br>
        <sup>7 </sup> Dio ci benedirà,<br>
        e tutte le estremità della terra lo temeranno.
    </p>

    <h3 class="h3">Canto di trionfo e di gloria</h3>

    <p class="p">
        <span class="color_of_chapter">68 </span>​​<sup>1 </sup> Al direttore del coro. Di Davide.<br>
        Salmo. Canto.<br>
        Si alzi Dio, e i suoi nemici saranno dispersi,<br>
        e quelli che l'odiano fuggiranno davanti a lui.<br>
        <sup>2 </sup> Tu li dissolverai come si dissolve il fumo;<br>
        come la cera si scioglie davanti al fuoco,<br>
        così periranno gli empi davanti a Dio.<br>
        <sup>3 </sup> Ma i giusti si rallegreranno,<br>
        trionferanno in presenza di Dio<br>
        ed esulteranno di gioia.<br>
        <sup>4 </sup> Cantate a Dio, salmeggiate al suo nome,<br>
        preparate la via a colui che cavalca attraverso i deserti;<br>
        il suo nome è il SIGNORE; esultate davanti a lui.<br>
        <sup>5 </sup> Dio è padre degli orfani e difensore delle vedove<br>
        nella sua santa dimora;<br>
        <sup>6 </sup> a quelli che sono soli Dio dà una famiglia,<br>
        libera i prigionieri e dà loro prosperità;<br>
        solo i ribelli risiedono in terra arida.<br>
        <sup>7 </sup> O Dio, quando tu uscisti alla testa del tuo popolo,<br>
        quando avanzasti attraverso il deserto, [Pausa]<br>
        <sup>8 </sup> la terra tremò;<br>
        anche i cieli si sciolsero in pioggia davanti a Dio;<br>
        lo stesso Sinai tremò davanti a Dio, al Dio d'Israele.<br>
        <sup>9 </sup> O Dio, tu mandasti una pioggia benefica<br>
        sulla tua eredità esausta, per ristorarla.<br>
        <sup>10 </sup> Il tuo popolo abitò nel paese,<br>
        benevolmente preparato da te, o Dio, per i miseri.<br>
        <sup>11 </sup> Il Signore dà un ordine:<br>
        le messaggere di vittoria appaiono in grande schiera.<br>
        <sup>12 </sup> I re degli eserciti fuggono, fuggono,<br>
        e quelle che stavano in casa si dividono il bottino.<br>
        <sup>13 </sup> Anche per voi, rimasti tranquilli fra gli ovili,<br>
        si coprono d'argento le ali della colomba<br>
        e d'oro le sue piume.<br>
        <sup>14 </sup> Quando l'Onnipotente disperse i re nel paese,<br>
        il Salmon si coperse di neve.<br>
        <sup>15 </sup> Monti altissimi, monti di Basan,<br>
        monti dalle cime numerose, monti di Basan,<br>
        <sup>16 </sup> perché, o monti dalle molte cime, guardate con invidia<br>
        al monte che Dio ha scelto per sua dimora?<br>
        Sì, il SIGNORE vi abiterà per sempre.<br>
        <sup>17 </sup> I carri di Dio si contano a miriadi e miriadi,<br>
        a migliaia di migliaia:<br>
        il Signore viene dal Sinai nel santuario.<br>
        <sup>18 </sup> Tu sei salito in alto, portando prigionieri,<br>
        hai ricevuto doni dagli uomini, anche dai ribelli,<br>
        per far qui la tua dimora, o SIGNORE, Dio.<br>
        <sup>19 </sup> Sia benedetto il SIGNORE!<br>
        Giorno per giorno porta per noi il nostro peso,<br>
        il Dio della nostra salvezza. [Pausa]<br>
        <sup>20 </sup> Il nostro Dio è un Dio che libera;<br>
        Dio, il SIGNORE, ci preserva dalla morte.<br>
        <sup>21 </sup> Ma Dio schiaccerà il capo dei suoi nemici,<br>
        la testa chiomata di chi vive nel peccato.<br>
        <sup>22 </sup> Il Signore ha detto: «Li farò tornare da Basan,<br>
        li farò tornare dagli abissi del mare,<br>
        <sup>23 </sup> affinché tu affondi il piede nel sangue dei tuoi nemici<br>
        e la lingua dei tuoi cani ne abbia la sua parte».<br>
        <sup>24 </sup> Essi hanno visto il tuo corteo, o Dio,<br>
        il corteo del mio Dio, del mio re, nel santuario.<br>
        <sup>25 </sup> Precedevano i cantori, dietro venivano i suonatori,<br>
        in mezzo le fanciulle che battevano i tamburelli.<br>
        <sup>26 </sup> Benedite Dio nelle assemblee,<br>
        benedite il SIGNORE, voi che siete della stirpe d'Israele!<br>
        <sup>27 </sup> Ecco il giovane Beniamino, che guida gli altri,<br>
        i prìncipi di Giuda e la loro schiera,<br>
        i prìncipi di Zabulon, i prìncipi di Neftali.<br>
        <sup>28 </sup> Il tuo Dio ha decretato la tua potenza;<br>
        conferma, o Dio, quanto hai fatto per noi!<br>
        <sup>29 </sup> Nel tuo tempio, che sovrasta Gerusalemme,<br>
        i re ti porteranno doni.<br>
        <sup>30 </sup> Minaccia la bestia dei canneti,<br>
        il branco dei tori con i vitelli dei popoli,<br>
        che si prostrano portando verghe d'argento.<br>
        Disperdi i popoli che amano la guerra.<br>
        <sup>31 </sup> Prìncipi verranno dall'Egitto,<br>
        l'Etiopia si affretterà a tendere le mani verso Dio.<br>
        <sup>32 </sup> O regni della terra, cantate a Dio,<br>
        salmeggiate al SIGNORE, [Pausa]<br>
        <sup>33 </sup> a colui che cavalca sui cieli dei cieli eterni!<br>
        Ecco, egli fa risuonare la sua voce, la sua voce potente.<br>
        <sup>34 </sup> Riconoscete la potenza di Dio;<br>
        la sua maestà è sopra Israele,<br>
        e la sua potenza è nei cieli.<br>
        <sup>35 </sup> O Dio, tu sei tremendo dal tuo santuario!<br>
        Il Dio d'Israele dà forza e potenza al suo popolo.<br>
        Benedetto sia Dio!
    </p>

    <h3 class="h3">Preghiera dell'oppresso</h3>

    <p class="p">
        <span class="color_of_chapter">69 </span>​​<sup>1 </sup> Al direttore del coro. Sopra «i gigli».<br>
        Di Davide.<br>
        Salvami, o Dio,<br>
        perché le acque mi sono penetrate fino all'anima.<br>
        <sup>2 </sup> Sprofondo in un pantano senza trovare sostegno;<br>
        sono scivolato in acque profonde e la corrente mi travolge.<br>
        <sup>3 </sup> Sono stanco di gridare, la mia gola è riarsa;<br>
        i miei occhi si spengono nell'attesa del mio Dio.<br>
        <sup>4 </sup> Più numerosi dei capelli del mio capo<br>
        sono quelli che mi odiano senza ragione;<br>
        sono potenti quelli che vogliono distruggermi<br>
        e che a torto mi sono nemici;<br>
        ho dovuto consegnare ciò che non avevo rubato.<br>
        <sup>5 </sup> O Dio, tu conosci la mia stoltezza,<br>
        e le mie colpe non ti sono nascoste.<br>
        <sup>6 </sup> Non siano confusi, per causa mia, quelli che sperano in te,<br>
        o Signore, DIO degli eserciti!<br>
        Non siano coperti di vergogna per causa mia, quelli che ti cercano,<br>
        o Dio d'Israele!<br>
        <sup>7 </sup> Per amor tuo io sopporto gli insulti,<br>
        la vergogna mi copre la faccia.<br>
        <sup>8 </sup> Sono un estraneo per i miei fratelli,<br>
        un forestiero per i figli di mia madre.<br>
        <sup>9 </sup> Poiché mi divora lo zelo per la tua casa,<br>
        gli insulti di chi ti oltraggia sono caduti su di me.<br>
        <sup>10 </sup> Ho pianto, ho afflitto l'anima mia con il digiuno,<br>
        ma ciò mi ha causato disonore.<br>
        <sup>11 </sup> Ho indossato come vestito il cilicio,<br>
        ma essi ridono di me.<br>
        <sup>12 </sup> Le persone sedute alla porta sparlano di me,<br>
        sono divenuto lo zimbello degli ubriaconi.<br>
        <sup>13 </sup> Ma io rivolgo a te la mia preghiera,<br>
        o SIGNORE, nel momento favorevole!<br>
        Per la tua grande misericordia, rispondimi, o Dio,<br>
        assicurandomi la tua salvezza.<br>
        <sup>14 </sup> Salvami dal pantano, perché io non affondi!<br>
        Liberami da chi mi odia e dalle acque profonde.<br>
        <sup>15 </sup> Non mi sommerga la corrente delle acque,<br>
        non m'inghiottisca il vortice,<br>
        non chiuda il pozzo la sua bocca su di me!<br>
        <sup>16 </sup> Rispondimi, SIGNORE, perché la tua grazia è benefica;<br>
        vòlgiti a me nella tua grande misericordia.<br>
        <sup>17 </sup> Non nascondere il tuo volto al tuo servo,<br>
        perché sono in pericolo; affrèttati a rispondermi.<br>
        <sup>18 </sup> Avvicìnati all'anima mia, e riscattala;<br>
        liberami a causa dei miei nemici.<br>
        <sup>19 </sup> Tu conosci la mia vergogna, il mio disonore e la mia
        infamia;<br>
        davanti a te sono tutti i miei nemici.<br>
        <sup>20 </sup> L'oltraggio m'ha spezzato il cuore e sono tutto dolente;<br>
        ho aspettato chi mi confortasse, ma invano;<br>
        ho atteso dei consolatori, ma non ne ho trovati.<br>
        <sup>21 </sup> Hanno messo fiele nel mio cibo<br>
        e mi hanno dato da bere aceto per dissetarmi.<br>
        <sup>22 </sup> La loro tavola imbandita sia per essi come una
        trappola,<br>
        un tranello quando si credono al sicuro!<br>
        <sup>23 </sup> Gli occhi loro si offuschino e più non vedano;<br>
        indebolisci per sempre i loro fianchi.<br>
        <sup>24 </sup> Riversa su di loro il tuo furore,<br>
        li raggiunga l'ardore della tua ira.<br>
        <sup>25 </sup> Sia desolata la loro dimora,<br>
        nessuno abiti le loro tende,<br>
        <sup>26 </sup> poiché perseguitano colui che hai percosso<br>
        e godono a raccontarsi i dolori di chi hai ferito.<br>
        <sup>27 </sup> Aggiungi questo peccato ai loro peccati<br>
        e non abbiano parte alcuna nella tua giustizia.<br>
        <sup>28 </sup> Siano cancellati dal libro della vita<br>
        e non siano iscritti fra i giusti.<br>
        <sup>29 </sup> Io sono misero e afflitto;<br>
        il tuo soccorso, o Dio, mi porti in salvo.<br>
        <sup>30 </sup> Celebrerò il nome di Dio con un canto,<br>
        lo esalterò con le mie lodi,<br>
        <sup>31 </sup> che il SIGNORE gradirà più dei buoi,<br>
        più dei tori con corna e unghie.<br>
        <sup>32 </sup> Gli umili lo vedranno e gioiranno;<br>
        o voi che cercate Dio, fatevi animo,<br>
        <sup>33 </sup> poiché il SIGNORE ascolta i bisognosi<br>
        e non disprezza i suoi prigionieri.<br>
        <sup>34 </sup> Lo lodino i cieli e la terra,<br>
        i mari e tutto ciò che si muove in essi!<br>
        <sup>35 </sup> Poiché Dio salverà Sion, e ricostruirà le città di Giuda;<br>
        il suo popolo abiterà in Sion e la possederà.<br>
        <sup>36 </sup> Anche la discendenza dei suoi servi l'avrà in eredità,<br>
        e quanti amano il suo nome vi abiteranno.
    </p>

    <h3 class="h3">Preghiera di liberazione</h3>

    <p class="p">
        <span class="color_of_chapter">70 </span>​​<sup>1 </sup> Al direttore del coro.<br>
        Di Davide. Per far ricordare.<br>
        Affrèttati, o Dio, a liberarmi!<br>
        SIGNORE, affrèttati in mio aiuto!<br>
        <sup>2 </sup> Siano confusi e si vergognino<br>
        quelli che cercano l'anima mia!<br>
        Voltino le spalle e siano coperti d'infamia<br>
        quelli che desiderano il mio male!<br>
        <sup>3 </sup> Indietreggino, sotto il peso della loro infamia,<br>
        quelli che mi deridono.<br>
        <sup>4 </sup> Gioiscano ed esultino in te quelli che ti cercano;<br>
        e quelli che amano la tua salvezza dicano sempre:<br>
        «Sia glorificato Dio!»<br>
        <sup>5 </sup> Ma io sono misero e povero;<br>
        o Dio, affrèttati a venire in mio aiuto;<br>
        tu sei il mio sostegno e il mio liberatore;<br>
        SIGNORE, non tardare!
    </p>

    <h3 class="h3">Preghiera fiduciosa di un perseguitato</h3>

    <p class="p">
        <span class="color_of_chapter">71 </span>​​<sup>1 </sup> In te confido, o SIGNORE,<br>
        fa' che io non sia mai confuso.<br>
        <sup>2 </sup> Per la tua giustizia, liberami, mettimi al sicuro!<br>
        Porgi a me il tuo orecchio, e salvami!<br>
        <sup>3 </sup> Sii per me una rocca in cui trovo scampo,<br>
        una fortezza dove io possa sempre rifugiarmi!<br>
        Tu hai dato ordine di salvarmi,<br>
        perché sei il mio baluardo e la mia fortezza.<br>
        <sup>4 </sup> Mio Dio, liberami dalla mano dell'empio,<br>
        dalla mano del perverso e del violento!<br>
        <sup>5 </sup> Poiché tu sei la mia speranza, Signore, DIO;<br>
        sei la mia fiducia sin dalla mia infanzia.<br>
        <sup>6 </sup> Tu sei stato il mio sostegno fin dal grembo materno,<br>
        tu m'hai tratto dal grembo di mia madre;<br>
        a te va sempre la mia lode.<br>
        <sup>7 </sup> Io sono per molti come un prodigio:<br>
        tu sei il mio rifugio sicuro.<br>
        <sup>8 </sup> Sia la mia bocca piena della tua lode,<br>
        ed esalti ogni giorno la tua gloria!<br>
        <sup>9 </sup> Non respingermi nel tempo della vecchiaia,<br>
        non abbandonarmi quando le mie forze declinano.<br>
        <sup>10 </sup> Perché i miei nemici sparlano di me,<br>
        e quelli che spiano l'anima mia tramano insieme,<br>
        <sup>11 </sup> dicendo: «Dio l'ha abbandonato;<br>
        inseguitelo e prendetelo, perché non c'è nessuno che lo liberi».<br>
        <sup>12 </sup> O Dio, non allontanarti da me;<br>
        mio Dio, affrèttati a soccorrermi!<br>
        <sup>13 </sup> Siano confusi, siano annientati gli avversari dell'anima
        mia,<br>
        siano coperti di vergogna e disonore quelli che desiderano il mio male!<br>
        <sup>14 </sup> Ma io spererò sempre,<br>
        e a tutte le tue lodi ne aggiungerò altre.<br>
        <sup>15 </sup> La mia bocca racconterà ogni giorno<br>
        la tua giustizia e le tue liberazioni,<br>
        perché sono innumerevoli.<br>
        <sup>16 </sup> Proclamerò i prodigi del Signore DIO,<br>
        ricercherò la tua giustizia, la tua soltanto.<br>
        <sup>17 </sup> O Dio, tu mi hai istruito sin dalla mia infanzia,<br>
        e io, fino a oggi, ho annunciato le tue meraviglie.<br>
        <sup>18 </sup> E ora che sono giunto alla vecchiaia e alla canizie,<br>
        o Dio, non abbandonarmi,<br>
        finché non abbia raccontato i prodigi del tuo braccio a questa generazione<br>
        e la tua potenza a quelli che verranno.<br>
        <sup>19 </sup> Anche la tua giustizia, Dio, è eccelsa;<br>
        e tu hai fatto cose grandi;<br>
        o Dio, chi è simile a te?<br>
        <sup>20 </sup> Tu, che ci hai fatto vedere molte e gravi difficoltà,<br>
        ci darai di nuovo la vita<br>
        e ci farai risalire dagli abissi della terra;<br>
        <sup>21 </sup> tu accrescerai la mia grandezza<br>
        e ritornerai a consolarmi.<br>
        <sup>22 </sup> Allora ti celebrerò con il saltèrio,<br>
        celebrerò la tua verità, o mio Dio!<br>
        A te salmeggerò con la cetra, o Santo d'Israele!<br>
        <sup>23 </sup> Le mie labbra esulteranno, quando salmeggerò a te,<br>
        e così l'anima mia, che tu hai riscattata.<br>
        <sup>24 </sup> Anche la mia lingua parlerà tutto il giorno della tua
        giustizia,<br>
        perché sono stati svergognati, sono stati umiliati<br>
        quelli che desideravano il mio male.
    </p>

    <h3 class="h3">Gloria del regno messianico</h3>

    <p class="p">
        <span class="color_of_chapter">72 </span>​<sup>1 </sup> Di Salomone.<br>
        O Dio, da' i tuoi giudizi al re<br>
        e la tua giustizia al figlio del re;<br>
        <sup>2 </sup> ed egli giudicherà il tuo popolo con giustizia<br>
        e i tuoi poveri con equità!<br>
        <sup>3 </sup> Portino i monti pace al popolo<br>
        e le colline giustizia!<br>
        <sup>4 </sup> Egli garantirà il diritto ai miseri del popolo,<br>
        salverà i figli del bisognoso<br>
        e annienterà l'oppressore!<br>
        <sup>5 </sup> Ti temeranno finché duri il sole,<br>
        finché duri la luna, di epoca in epoca!<br>
        <sup>6 </sup> Egli scenderà come pioggia sul prato falciato,<br>
        come acquazzone che bagna la terra.<br>
        <sup>7 </sup> Nei suoi giorni il giusto fiorirà<br>
        e vi sarà abbondanza di pace finché non vi sia più luna.<br>
        <sup>8 </sup> Egli dominerà da un mare all'altro<br>
        e dal fiume fino all'estremità della terra.<br>
        <sup>9 </sup> Davanti a lui s'inchineranno gli abitanti del deserto,<br>
        i suoi nemici morderanno la polvere.<br>
        <sup>10 </sup> I re di Tarsis e delle isole gli pagheranno il tributo,<br>
        i re di Seba e di Saba gli offriranno doni;<br>
        <sup>11 </sup> tutti i re gli si prostreranno davanti,<br>
        tutte le nazioni lo serviranno.<br>
        <sup>12 </sup> Poiché egli libererà il bisognoso che grida<br>
        e il misero che non ha chi l'aiuti.<br>
        <sup>13 </sup> Egli avrà compassione dell'infelice e del bisognoso<br>
        e salverà l'anima dei poveri.<br>
        <sup>14 </sup> Riscatterà le loro anime dall'oppressione e dalla
        violenza,<br>
        e il loro sangue sarà prezioso ai suoi occhi.<br>
        <sup>15 </sup> Egli vivrà; e a lui sarà dato oro di Seba,<br>
        la gente pregherà per lui tutto il giorno, lo benedirà sempre.<br>
        <sup>16 </sup> Vi sarà abbondanza di grano nel paese, sulle
        cime dei monti.<br>
        Ondeggeranno le spighe come fanno gli alberi del Libano<br>
        e gli abitanti delle città fioriranno come l'erba della terra.<br>
        <sup>17 </sup> Il suo nome durerà in eterno,<br>
        il suo nome si conserverà quanto il sole;<br>
        gli uomini si benediranno a vicenda in lui,<br>
        tutte le nazioni lo proclameranno beato.<br>
        <sup>18 </sup> Sia benedetto Dio, il SIGNORE, il Dio d'Israele,<br>
        egli solo opera prodigi!<br>
        <sup>19 </sup> Sia benedetto in eterno il suo nome glorioso<br>
        e tutta la terra sia piena della tua gloria! Amen! Amen!<br>
        <sup>20 </sup> Qui finiscono le preghiere di Davide, figlio d'Isai.<br>
        Libro terzo, Salmi 73–89
    </p>

    <h3 class="h3">Prosperità effimera dei malvagi</h3>

    <p class="p">
        <span class="color_of_chapter">73 </span>​<sup>1 </sup> Salmo di Asaf.<br>
        Certo, Dio è buono verso Israele,<br>
        verso quelli che sono puri di cuore.<br>
        <sup>2 </sup> Ma quasi inciamparono i miei piedi;<br>
        poco mancò che i miei passi non scivolassero.<br>
        <sup>3 </sup> Poiché invidiavo i prepotenti,<br>
        vedendo la prosperità dei malvagi.<br>
        <sup>4 </sup> Poiché per loro non vi sono dolori,<br>
        il loro corpo è sano e ben nutrito.<br>
        <sup>5 </sup> Non sono tribolati come gli altri mortali,<br>
        né sono colpiti come gli altri uomini.<br>
        <sup>6 </sup> Perciò la superbia li adorna come una collana,<br>
        la violenza li avvolge come un manto.<br>
        <sup>7 </sup> Gli occhi escono loro fuori dalle orbite per il grasso;<br>
        dal cuor loro traboccano i cattivi pensieri.<br>
        <sup>8 </sup> Sbeffeggiano e malvagiamente progettano di opprimere;<br>
        parlano dall'alto in basso con arroganza.<br>
        <sup>9 </sup> Alzano la loro bocca fino al cielo,<br>
        e la loro lingua percorre la terra.<br>
        <sup>10 </sup> Perciò il popolo si volge dalla loro parte,<br>
        beve abbondantemente alla loro sorgente<br>
        <sup>11 </sup> e dice: «Com'è possibile che Dio sappia ogni cosa,<br>
        che vi sia conoscenza nell'Altissimo?»<br>
        <sup>12 </sup> Ecco, costoro sono empi;<br>
        eppure, tranquilli sempre, essi accrescono le loro ricchezze.<br>
        <sup>13 </sup> Invano dunque ho purificato il mio cuore<br>
        e ho lavato le mie mani nell'innocenza!<br>
        <sup>14 </sup> Poiché sono colpito ogni giorno<br>
        e il mio tormento si rinnova ogni mattina.<br>
        <sup>15 </sup> Se avessi detto: «Parlerò come loro»,<br>
        ecco, avrei tradito la stirpe dei tuoi figli.<br>
        <sup>16 </sup> Ho voluto riflettere per comprendere questo,<br>
        ma la cosa mi è parsa molto ardua,<br>
        <sup>17 </sup> finché non sono entrato nel santuario di Dio<br>
        e non ho considerato la fine di costoro.<br>
        <sup>18 </sup> Certo, tu li metti in luoghi sdrucciolevoli,<br>
        tu li fai cadere in rovina.<br>
        <sup>19 </sup> Come sono distrutti in un momento,<br>
        portati via, consumati in circostanze orribili!<br>
        <sup>20 </sup> Come avviene d'un sogno quando uno si sveglia,<br>
        così tu, Signore, quando ti desterai,<br>
        disprezzerai la loro vana apparenza.<br>
        <sup>21 </sup> Quando il mio cuore era amareggiato<br>
        e io mi sentivo trafitto internamente,<br>
        <sup>22 </sup> ero insensato e senza intelligenza;<br>
        io ero di fronte a te come una bestia.<br>
        <sup>23 </sup> Ma pure, io resto sempre con te;<br>
        tu mi hai preso per la mano destra;<br>
        <sup>24 </sup> mi guiderai con il tuo consiglio<br>
        e poi mi accoglierai nella gloria.<br>
        <sup>25 </sup> Chi ho io in cielo fuori di te?<br>
        E sulla terra non desidero che te.<br>
        <sup>26 </sup> La mia carne e il mio cuore possono venir meno,<br>
        ma Dio è la rocca del mio cuore e la mia parte di eredità, in eterno.<br>
        <sup>27 </sup> Poiché, ecco, quelli che si allontanano da te periranno;<br>
        tu distruggi chiunque ti tradisce e ti abbandona.<br>
        <sup>28 </sup> Ma quanto a me, il mio bene è stare unito a Dio;<br>
        io ho fatto del Signore DIO il mio rifugio,<br>
        per raccontare, o Dio, tutte le opere tue.
    </p>

    <h3 class="h3">Supplica per il tempio distrutto</h3>

    <p class="p">
        <span class="color_of_chapter">74 </span><sup>1 </sup> Cantico di Asaf.<br>
        O Dio, perché ci hai respinti per sempre?<br>
        Perché arde l'ira tua contro il gregge del tuo pascolo?<br>
        <sup>2 </sup> Ricòrdati del tuo popolo che acquistasti nei tempi antichi,<br>
        che riscattasti perché fosse la tribù di tua proprietà;<br>
        ricòrdati del monte Sion, di cui hai fatto la tua dimora!<br>
        <sup>3 </sup> Dirigi i tuoi passi verso le rovine eterne;<br>
        il nemico ha tutto devastato nel tuo santuario.<br>
        <sup>4 </sup> I tuoi avversari hanno ruggito nel luogo delle tue
        assemblee;<br>
        vi hanno posto le loro insegne per emblemi.<br>
        <sup>5 </sup> Come chi agita in alto la scure<br>
        nel folto d'un bosco,<br>
        <sup>6 </sup> con l'ascia e con il martello,<br>
        hanno spezzato tutte le sculture della tua casa.<br>
        <sup>7 </sup> Hanno appiccato il fuoco al tuo santuario,<br>
        hanno abbattuto e profanato la dimora del tuo nome.<br>
        <sup>8 </sup> Hanno detto in cuor loro: «Distruggiamo tutto!»<br>
        Hanno arso tutti i luoghi delle assemblee divine nel paese.<br>
        <sup>9 </sup> Noi non vediamo più nessun segno;<br>
        non c'è più profeta, né chi tra noi sappia fino a quando…<br>
        <sup>10 </sup> Fino a quando, o Dio, ci oltraggerà l'avversario?<br>
        Il nemico disprezzerà il tuo nome per sempre?<br>
        <sup>11 </sup> Perché ritiri la tua mano, la tua destra?<br>
        Tirala fuori dal tuo seno, e distruggili!<br>
        <sup>12 </sup> Eppure Dio è nostro re dai tempi antichi,<br>
        colui che opera la salvezza sulla terra.<br>
        <sup>13 </sup> Tu, con la tua forza, dividesti il mare,<br>
        spezzasti la testa ai mostri marini sulle acque,<br>
        <sup>14 </sup> spezzasti la testa al leviatano,<br>
        lo dèsti in pasto al popolo del deserto.<br>
        <sup>15 </sup> Tu facesti sgorgare fonti e torrenti,<br>
        asciugasti fiumi perenni.<br>
        <sup>16 </sup> Tuo è il giorno, la notte pure è tua;<br>
        tu hai stabilito la luna e il sole.<br>
        <sup>17 </sup> Hai fissato tutti i confini della terra,<br>
        hai stabilito l'estate e l'inverno.<br>
        <sup>18 </sup> Ricòrdati che il nemico ha oltraggiato il SIGNORE <br>
        e che un popolo stolto ha disprezzato il tuo nome.<br>
        <sup>19 </sup> Non abbandonare alle belve la vita della tua tortora,<br>
        non dimenticare per sempre il gregge dei tuoi poveri afflitti!<br>
        <sup>20 </sup> Abbi riguardo al patto,<br>
        poiché i luoghi tenebrosi della terra sono pieni di covi di violenza.<br>
        <sup>21 </sup> L'oppresso non se ne torni confuso;<br>
        fa' che il misero e il povero lodino il tuo nome.<br>
        <sup>22 </sup> Ergiti, o Dio, difendi la tua causa!<br>
        Ricòrdati che lo stolto ti oltraggia tutto il giorno.<br>
        <sup>23 </sup> Non dimenticare il grido dei tuoi nemici,<br>
        lo strepito incessante di quelli che si innalzano contro di te.
    </p>

    <h3 class="h3">Dio, giudice sovrano</h3>

    <p class="p">
        <span class="color_of_chapter">75 </span><sup>1 </sup> Al direttore del coro. «Non distruggere».<br>
        Salmo di Asaf. Canto.<br>
        Noi ti lodiamo, o Dio, ti lodiamo;<br>
        quelli che invocano il tuo nome proclamano le tue meraviglie.<br>
        <sup>2 </sup> Quando verrà il tempo che avrò fissato,<br>
        io giudicherò con giustizia.<br>
        <sup>3 </sup> Si agiti la terra con tutti i suoi abitanti,<br>
        io ne rendo stabili le colonne. [Pausa]<br>
        <sup>4 </sup> Io dico agli orgogliosi: «Non siate superbi!»<br>
        E agli empi: «Non alzate la testa!<br>
        <sup>5 </sup> Non alzate la vostra testa contro il cielo,<br>
        non parlate con il collo rigido!»<br>
        <sup>6 </sup> Poiché non è dall'oriente né dall'occidente,<br>
        né dal mezzogiorno che viene la possibilità d'innalzarsi,<br>
        <sup>7 </sup> ma è Dio che giudica;<br>
        egli abbassa l'uno e innalza l'altro.<br>
        <sup>8 </sup> Il SIGNORE ha in mano una coppa di vino spumeggiante,<br>
        pieno di mistura.<br>
        Egli ne versa;<br>
        certo tutti gli empi della terra ne dovranno sorseggiare,<br>
        ne berranno fino alla feccia.<br>
        <sup>9 </sup> Ma io racconterò sempre queste cose,<br>
        salmeggerò al Dio di Giacobbe.<br>
        <sup>10 </sup> Stroncherò la potenza degli empi,<br>
        ma la potenza dei giusti sarà accresciuta.
    </p>

    <h3 class="h3">Trionfo della potenza di Dio</h3>

    <p class="p">
        <span class="color_of_chapter">76 </span>​<sup>1 </sup> Al direttore del coro. Per strumenti a corda.<br>
        Salmo di Asaf. Canto.<br>
        Dio è ben conosciuto in Giuda;<br>
        il suo nome è grande in Israele.<br>
        <sup>2 </sup> Il suo tabernacolo è in Salem,<br>
        e la sua dimora in Sion.<br>
        <sup>3 </sup> Qua egli ha spezzato le frecce dell'arco,<br>
        lo scudo, la spada e le armi da guerra. [Pausa]<br>
        <sup>4 </sup> Tremendo sei tu, o Potente,<br>
        quando ritorni dalle montagne della preda.<br>
        <sup>5 </sup> I valorosi sono stati spogliati,<br>
        hanno dormito il loro ultimo sonno,<br>
        tutti gli uomini prodi sono stati ridotti all'impotenza.<br>
        <sup>6 </sup> Alla tua minaccia, o Dio di Giacobbe,<br>
        carri e cavalli sono stati presi da torpore.<br>
        <sup>7 </sup> Tu, tu sei tremendo!<br>
        E chi può resistere davanti a te quando esplode la tua ira?<br>
        <sup>8 </sup> Dal cielo facesti udire la tua sentenza;<br>
        la terra ebbe paura e tacque,<br>
        <sup>9 </sup> quando Dio si alzò per giudicare,<br>
        per salvare tutti gli infelici della terra. [Pausa]<br>
        <sup>10 </sup> Anche il furore degli uomini ritornerà a tua lode;<br>
        ti cingerai degli ultimi avanzi dei loro furori.<br>
        <sup>11 </sup> Fate voti al SIGNORE, al Dio vostro, e adempiteli;<br>
        tutti quelli che gli stanno attorno portino doni al Tremendo.<br>
        <sup>12 </sup> Egli stronca lo spirito dei potenti,<br>
        egli è tremendo per i re della terra.
    </p>

    <h3 class="h3">I prodigi fatti da Dio nel passato</h3>

    <p class="p">
        <span class="color_of_chapter">77 </span>​<sup>1 </sup> Al direttore del coro. Secondo Iedutun.<br>
        Salmo di Asaf.<br>
        La mia voce sale a Dio e io grido;<br>
        la mia voce sale a Dio ed egli mi porge l'orecchio.<br>
        <sup>2 </sup> Nel giorno della mia afflizione ho cercato il Signore;<br>
        la mia mano è stata tesa durante la notte senza stancarsi,<br>
        l'anima mia ha rifiutato di essere consolata.<br>
        <sup>3 </sup> Mi ricordo di Dio, e gemo;<br>
        medito, e il mio spirito è abbattuto. [Pausa]<br>
        <sup>4 </sup> Tu tieni desti gli occhi miei,<br>
        sono turbato e non posso parlare.<br>
        <sup>5 </sup> Ripenso ai giorni antichi,<br>
        agli anni da lungo tempo trascorsi.<br>
        <sup>6 </sup> Durante la notte mi ricordo dei miei canti;<br>
        medito, e il mio spirito si pone delle domande:<br>
        <sup>7 </sup> «Il Signore ci respinge forse per sempre?<br>
        Non mostrerà più la sua bontà?<br>
        <sup>8 </sup> La sua misericordia è venuta a mancare per sempre?<br>
        La sua parola è cessata per ogni generazione?<br>
        <sup>9 </sup> Dio ha forse dimenticato di avere pietà?<br>
        Ha egli soffocato nell'ira il suo amore?» [Pausa]<br>
        <sup>10 </sup> Ho detto: «La mia afflizione sta in questo:<br>
        che la destra dell'Altissimo è mutata».<br>
        <sup>11 </sup> Io rievocherò i prodigi del SIGNORE;<br>
        sì, ricorderò le tue meraviglie antiche,<br>
        <sup>12 </sup> mediterò su tutte le opere tue<br>
        e ripenserò alle tue gesta.<br>
        <sup>13 </sup> O Dio, le tue vie sono sante;<br>
        quale Dio è grande come il nostro Dio?<br>
        <sup>14 </sup> Tu sei il Dio che opera meraviglie;<br>
        tu hai fatto conoscere la tua forza tra i popoli.<br>
        <sup>15 </sup> Con il tuo braccio hai riscattato il tuo popolo,<br>
        i figli di Giacobbe e di Giuseppe. [Pausa]<br>
        <sup>16 </sup> Le acque ti videro, o Dio;<br>
        le acque ti videro e furono spaventate;<br>
        anche gli oceani tremarono.<br>
        <sup>17 </sup> Le nubi versarono diluvi d'acqua;<br>
        i cieli tuonarono;<br>
        e anche le tue saette guizzarono da ogni parte.<br>
        <sup>18 </sup> Il fragore dei tuoni era nel turbine;<br>
        i lampi illuminarono il mondo;<br>
        la terra fu scossa e tremò.<br>
        <sup>19 </sup> Tu apristi la tua via in mezzo al mare,<br>
        i tuoi sentieri in mezzo alle grandi acque<br>
        e le tue orme non furono visibili.<br>
        <sup>20 </sup> Tu guidasti il tuo popolo come un gregge,<br>
        per mano di Mosè e di Aaronne.
    </p>

    <h3 class="h3">Fedeltà di Dio nella storia d'Israele</h3>

    <p class="p">
        <span class="color_of_chapter">78 </span>​<sup>1 </sup> Cantico di Asaf.<br>
        Ascolta, popolo mio, il mio insegnamento;<br>
        porgete orecchio alle parole della mia bocca!<br>
        <sup>2 </sup> Io aprirò la mia bocca per esprimere parabole,<br>
        esporrò i misteri dei tempi antichi.<br>
        <sup>3 </sup> Quel che abbiamo udito e conosciuto,<br>
        e che i nostri padri ci hanno raccontato,<br>
        <sup>4 </sup> non lo nasconderemo ai loro figli;<br>
        diremo alla generazione futura le lodi del SIGNORE,<br>
        la sua potenza e le meraviglie che egli ha operate.<br>
        <sup>5 </sup> Egli stabilì una testimonianza in Giacobbe,<br>
        istituì una legge in Israele<br>
        e ordinò ai nostri padri<br>
        di farle conoscere ai loro figli,<br>
        <sup>6 </sup> perché fossero note alla generazione futura,<br>
        ai figli che sarebbero nati.<br>
        Questi le avrebbero così raccontate ai loro figli,<br>
        <sup>7 </sup> perché ponessero in Dio la loro speranza<br>
        e non dimenticassero le opere di Dio,<br>
        ma osservassero i suoi comandamenti.<br>
        <sup>8 </sup> Tutto ciò per non essere come i loro padri,<br>
        una generazione ostinata e ribelle,<br>
        una generazione dal cuore incostante,<br>
        il cui spirito non fu fedele a Dio.<br>
        <sup>9 </sup> I figli di Efraim, gente di guerra, buoni arcieri,<br>
        voltarono le spalle il dì della battaglia.<br>
        <sup>10 </sup> Non osservarono il patto di Dio<br>
        e rifiutarono di camminare secondo la sua legge;<br>
        <sup>11 </sup> dimenticarono le sue opere<br>
        e i prodigi che egli aveva mostrati loro.<br>
        <sup>12 </sup> Egli aveva compiuto meraviglie in presenza dei loro padri,<br>
        nel paese d'Egitto, nelle campagne di Soan.<br>
        <sup>13 </sup> Divise il mare, li fece passare<br>
        e fermò le acque come in un mucchio.<br>
        <sup>14 </sup> Di giorno li guidò con una nuvola<br>
        e tutta la notte con un fuoco fiammeggiante.<br>
        <sup>15 </sup> Spaccò le rocce nel deserto<br>
        e li dissetò abbondantemente,<br>
        come da sorgenti d'acque profonde.<br>
        <sup>16 </sup> Fece scaturire ruscelli dalla rupe,<br>
        fece sgorgare acque come fiumi.<br>
        <sup>17 </sup> Ma essi continuarono a peccare contro di lui,<br>
        a ribellarsi contro l'Altissimo, nel deserto.<br>
        <sup>18 </sup> Tentarono Dio in cuor loro,<br>
        chiedendo cibo secondo le proprie voglie.<br>
        <sup>19 </sup> Parlarono contro Dio, dicendo:<br>
        «Potrebbe Dio imbandirci una mensa nel deserto?<br>
        <sup>20 </sup> Ecco, egli percosse la roccia e ne sgorgarono acque,<br>
        ne strariparono torrenti;<br>
        potrebbe darci anche del pane<br>
        e provvedere di carne il suo popolo?»<br>
        <sup>21 </sup> Perciò il SIGNORE, quando l'udì, si adirò aspramente<br>
        e un fuoco si accese contro Giacobbe;<br>
        l'ira sua si infuriò contro Israele,<br>
        <sup>22 </sup> perché non avevano creduto in Dio,<br>
        né avevano avuto fiducia nella sua salvezza.<br>
        <sup>23 </sup> Eppure egli comandò alle nuvole dall'alto,<br>
        aprì le porte del cielo,<br>
        <sup>24 </sup> fece piovere su di essi la manna per nutrimento<br>
        e diede loro il frumento del cielo.<br>
        <sup>25 </sup> Essi mangiarono il pane dei potenti;<br>
        egli mandò loro cibo a sazietà.<br>
        <sup>26 </sup> Scatenò in cielo il vento orientale<br>
        e con la sua potenza fece alzare il vento del mezzogiorno;<br>
        <sup>27 </sup> fece piovere su di loro carne come polvere,<br>
        uccelli alati, numerosi come sabbia del mare;<br>
        <sup>28 </sup> li fece cadere in mezzo al loro accampamento,<br>
        intorno alle loro tende.<br>
        <sup>29 </sup> Così essi mangiarono, furono saziati<br>
        e Dio mandò loro quel che avevano desiderato.<br>
        <sup>30 </sup> Non era ancora stata soddisfatta la loro ingordigia,<br>
        avevano ancora il cibo in bocca,<br>
        <sup>31 </sup> quando l'ira di Dio si scatenò contro di loro,<br>
        uccise i più vigorosi e abbatté i giovani d'Israele.<br>
        <sup>32 </sup> Con tutto ciò peccarono ancora,<br>
        non prestando fede ai suoi prodigi.<br>
        <sup>33 </sup> Perciò egli consumò i loro giorni in un niente<br>
        e i loro anni con un terrore improvviso.<br>
        <sup>34 </sup> Quando li faceva perire, essi lo cercavano<br>
        e ritornavano desiderosi di ritrovare Dio;<br>
        <sup>35 </sup> e si ricordavano che Dio era la loro rocca,<br>
        che il Dio altissimo era il loro liberatore.<br>
        <sup>36 </sup> Essi però lo adulavano con la bocca<br>
        e gli mentivano con la lingua.<br>
        <sup>37 </sup> Il loro cuore non era sincero con lui<br>
        e non erano fedeli al suo patto.<br>
        <sup>38 </sup> Ma egli, che è pietoso, perdona l'iniquità<br>
        e non distrugge il peccatore.<br>
        Più volte trattenne la sua ira<br>
        e non lasciò divampare tutto il suo sdegno,<br>
        <sup>39 </sup> ricordando che essi erano carne,<br>
        un soffio che va e non ritorna.<br>
        <sup>40 </sup> Quante volte si ribellarono a lui nel deserto<br>
        e lo rattristarono in quella solitudine!<br>
        <sup>41 </sup> Ma ricominciarono a tentare Dio<br>
        e a provocare il Santo d'Israele.<br>
        <sup>42 </sup> Non si ricordarono più della sua mano,<br>
        del giorno in cui egli li liberò dal nemico,<br>
        <sup>43 </sup> quando operò i suoi miracoli in Egitto<br>
        e i suoi prodigi nelle campagne di Soan.<br>
        <sup>44 </sup> Egli mutò i loro fiumi e i loro ruscelli in sangue,<br>
        perché non vi potessero più bere.<br>
        <sup>45 </sup> Mandò contro di loro mosche velenose a divorarli<br>
        e rane a molestarli.<br>
        <sup>46 </sup> Diede il loro raccolto ai bruchi<br>
        e il frutto della loro fatica alle cavallette.<br>
        <sup>47 </sup> Distrusse le loro vigne con la grandine<br>
        e i loro sicomori con i grossi chicchi d'essa.<br>
        <sup>48 </sup> Abbandonò il loro bestiame alla grandine<br>
        e le loro greggi ai fulmini.<br>
        <sup>49 </sup> Scatenò su di loro il furore del suo sdegno,<br>
        ira, indignazione e tribolazione,<br>
        una moltitudine di messaggeri di sventure.<br>
        <sup>50 </sup> Diede sfogo alla sua ira;<br>
        non preservò dalla morte la loro anima,<br>
        ma abbandonò la loro vita alla peste.<br>
        <sup>51 </sup> Percosse tutti i primogeniti d'Egitto,<br>
        le primizie del vigore nelle tende di Cam;<br>
        <sup>52 </sup> ma fece partire il suo popolo come un gregge<br>
        e lo guidò attraverso il deserto come una mandria.<br>
        <sup>53 </sup> Li condusse sicuri e senza timore,<br>
        mentre il mare inghiottiva i loro nemici.<br>
        <sup>54 </sup> Li fece arrivare alla sua terra santa,<br>
        al monte che la sua destra aveva conquistato.<br>
        <sup>55 </sup> Scacciò le nazioni davanti a loro,<br>
        assegnò loro a sorte il territorio come eredità<br>
        e fece abitare le tribù d'Israele nelle tende di quelli.<br>
        <sup>56 </sup> Ma essi tentarono il Dio altissimo,<br>
        si ribellarono e non osservarono i suoi statuti.<br>
        <sup>57 </sup> Si sviarono e furono sleali come i loro padri;<br>
        si rivoltarono come un arco fallace;<br>
        <sup>58 </sup> lo provocarono a ira con i loro alti luoghi,<br>
        lo resero geloso con i loro idoli.<br>
        <sup>59 </sup> Dio udì, si adirò,<br>
        ed ebbe per Israele grande avversione,<br>
        <sup>60 </sup> abbandonò il tabernacolo di Silo,<br>
        la tenda in cui aveva abitato fra gli uomini;<br>
        <sup>61 </sup> lasciò condurre la sua forza in schiavitù<br>
        e lasciò cadere la sua gloria in mano al nemico.<br>
        <sup>62 </sup> Abbandonò il suo popolo alla spada<br>
        e si adirò contro la sua eredità.<br>
        <sup>63 </sup> Il fuoco consumò i loro giovani<br>
        e le loro vergini non ebbero canto nuziale.<br>
        <sup>64 </sup> I loro sacerdoti caddero di spada<br>
        e le loro vedove non fecero lamento.<br>
        <sup>65 </sup> Poi il Signore si risvegliò come dal sonno,<br>
        simile a un prode che grida eccitato dal vino.<br>
        <sup>66 </sup> Colpì i suoi nemici alle spalle,<br>
        li coprì di eterna vergogna.<br>
        <sup>67 </sup> Ripudiò la tenda di Giuseppe<br>
        e non scelse la tribù di Efraim;<br>
        <sup>68 </sup> ma elesse la tribù di Giuda,<br>
        il monte Sion che egli amava.<br>
        <sup>69 </sup> Costruì il suo tempio, simile a luoghi altissimi,<br>
        come la terra che egli ha fondata per sempre.<br>
        <sup>70 </sup> Scelse Davide, suo servo,<br>
        lo prese dagli ovili;<br>
        <sup>71 </sup> lo portò via alle pecore che allattavano,<br>
        per pascere Giacobbe, suo popolo, e Israele, sua eredità.<br>
        <sup>72 </sup> Ed egli si curò di loro con un cuore integro<br>
        e li guidò con mano sapiente.
    </p>

    <h3 class="h3">Supplica in favore di Gerusalemme</h3>

    <p class="p">
        <span class="color_of_chapter">79 </span>​<sup>1 </sup> Salmo di Asaf.<br>
        O Dio, le nazioni sono entrate nella tua eredità,<br>
        hanno profanato il tuo santo tempio,<br>
        hanno ridotto Gerusalemme in un mucchio di rovine;<br>
        <sup>2 </sup> hanno dato i cadaveri dei tuoi servi in pasto agli uccelli
        del cielo,<br>
        la carne dei tuoi santi alle bestie della campagna.<br>
        <sup>3 </sup> Hanno sparso il loro sangue come acqua intorno a
        Gerusalemme<br>
        e non c'è stato alcuno che li seppellisse.<br>
        <sup>4 </sup> Noi siamo diventati oggetto di derisione per i nostri
        vicini,<br>
        oggetto di scherno e di derisione per quelli che ci circondano.<br>
        <sup>5 </sup> Fino a quando, SIGNORE, sarai tu adirato?<br>
        La tua gelosia arderà come fuoco per sempre?<br>
        <sup>6 </sup> Riversa l'ira tua sulle nazioni che non ti conoscono<br>
        e sui regni che non invocano il tuo nome,<br>
        <sup>7 </sup> poiché hanno divorato Giacobbe<br>
        e hanno devastato la sua dimora.<br>
        <sup>8 </sup> Non ricordare a nostro danno le colpe dei nostri antenati;<br>
        affrèttati, ci vengano incontro le tue compassioni,<br>
        poiché siamo molto afflitti.<br>
        <sup>9 </sup> Soccorrici, o Dio della nostra salvezza,<br>
        per la gloria del tuo nome;<br>
        liberaci, e perdona i nostri peccati,<br>
        per amore del tuo nome.<br>
        <sup>10 </sup> Perché direbbero i popoli: «Dov'è il loro Dio?»<br>
        Si conosca tra le nazioni, sotto i nostri occhi,<br>
        la vendetta per il sangue dei tuoi servi, che è stato sparso.<br>
        <sup>11 </sup> Giunga fino a te il gemito dei prigionieri;<br>
        secondo la potenza del tuo braccio,<br>
        salva quelli che sono condannati a morte.<br>
        <sup>12 </sup> Restituisci ai nostri vicini sette volte tanto<br>
        l'oltraggio che ti hanno fatto, o Signore!<br>
        <sup>13 </sup> E noi, tuo popolo e gregge del tuo pascolo,<br>
        ti celebreremo in eterno,<br>
        proclameremo la tua lode per ogni età.
    </p>

    <h3 class="h3">Intercessione per la restaurazione d'Israele</h3>

    <p class="p">
        <span class="color_of_chapter">80 </span>​<sup>1 </sup> Al direttore del coro. Sopra «i gigli della
        testimonianza».<br>
        Salmo di Asaf.<br>
        Porgi orecchio, o Pastore d'Israele,<br>
        che guidi Giuseppe come un gregge;<br>
        o tu che siedi sopra i cherubini,<br>
        fa' risplendere la tua gloria!<br>
        <sup>2 </sup> Davanti a Efraim, a Beniamino e a Manasse,<br>
        risveglia la tua potenza e vieni a salvarci!<br>
        <sup>3 </sup> O Dio, ristoraci,<br>
        fa' risplendere il tuo volto e saremo salvi.<br>
        <sup>4 </sup> SIGNORE, Dio degli eserciti,<br>
        fino a quando sarai irritato contro la preghiera del tuo popolo?<br>
        <sup>5 </sup> Tu li hai cibati di pane intriso di pianto<br>
        e li hai dissetati con lacrime in abbondanza.<br>
        <sup>6 </sup> Tu ci hai resi oggetto di contesa per i vicini<br>
        e i nostri nemici ridono di noi.<br>
        <sup>7 </sup> O Dio degli eserciti, ristoraci,<br>
        fa' risplendere il tuo volto e saremo salvi.<br>
        <sup>8 </sup> Portasti fuori dall'Egitto una vite;<br>
        scacciasti le nazioni per piantarla;<br>
        <sup>9 </sup> tu sgombrasti il terreno<br>
        ed essa mise radici e riempì la terra.<br>
        <sup>10 </sup> I monti furono coperti della sua ombra<br>
        e i suoi tralci furono come cedri altissimi.<br>
        <sup>11 </sup> Stese i suoi rami fino al mare<br>
        e i suoi germogli sino al fiume.<br>
        <sup>12 </sup> Perché hai rotto i suoi recinti<br>
        e tutti i passanti la spogliano?<br>
        <sup>13 </sup> Il cinghiale del bosco la devasta,<br>
        le bestie della campagna ne fanno il loro pascolo.<br>
        <sup>14 </sup> O Dio degli eserciti, ritorna;<br>
        guarda dal cielo, e vedi, e visita questa vigna;<br>
        <sup>15 </sup> proteggi quel che la tua destra ha piantato,<br>
        e il germoglio che hai fatto crescere forte per te.<br>
        <sup>16 </sup> Essa è arsa dal fuoco, è recisa;<br>
        il popolo perisce alla minaccia del tuo volto.<br>
        <sup>17 </sup> Sia la tua mano sull'uomo della tua destra,<br>
        sul figlio dell'uomo che hai reso forte per te,<br>
        <sup>18 </sup> e noi non ci allontaneremo da te.<br>
        Facci rivivere, e noi invocheremo il tuo nome.<br>
        <sup>19 </sup> SIGNORE, Dio degli eserciti, ristoraci,<br>
        fa' risplendere il tuo volto e saremo salvi.<br>
        Esortazione ad ascoltare il Signore</h3>

    <p class="p">
        <span class="color_of_chapter">81 </span>​​<sup>1 </sup> Al direttore del coro. Sulla ghittea.<br>
        Salmo di Asaf.<br>
        Cantate con gioia a Dio, nostra forza;<br>
        mandate grida di esultanza al Dio di Giacobbe.<br>
        <sup>2 </sup> Intonate un salmo e fate risuonare il tamburello,<br>
        l'arpa melodiosa, insieme alla cetra.<br>
        <sup>3 </sup> Suonate la tromba alla nuova luna,<br>
        alla luna piena, al giorno della nostra festa.<br>
        <sup>4 </sup> Poiché questo è uno statuto per Israele,<br>
        una legge del Dio di Giacobbe.<br>
        <sup>5 </sup> Egli lo stabilì come una testimonianza di Giuseppe,<br>
        quando uscì contro il paese d'Egitto.<br>
        Io udii allora un linguaggio che non conoscevo:<br>
        <sup>6 </sup> «O Israele, io ho sottratto le tue spalle ai pesi;<br>
        le tue mani hanno lasciato le ceste.<br>
        <sup>7 </sup> Nell'angoscia gridasti a me e io ti liberai;<br>
        ti risposi nascosto in mezzo ai tuoni,<br>
        ti misi alla prova presso le acque di Meriba. [Pausa]<br>
        <sup>8 </sup> Ascolta, popolo mio, e io ti ammonirò;<br>
        o Israele, se tu mi ascoltassi!<br>
        <sup>9 </sup> Non ci sia in mezzo a te nessun dio straniero<br>
        e non adorare un dio estraneo.<br>
        <sup>10 </sup> Io sono il SIGNORE, il Dio tuo,<br>
        che ti fece risalire dal paese d'Egitto;<br>
        apri la tua bocca, e io la riempirò.<br>
        <sup>11 </sup> Ma il mio popolo non ha ascoltato la mia voce,<br>
        Israele non mi ha ubbidito.<br>
        <sup>12 </sup> Perciò li abbandonai alla durezza del loro cuore,<br>
        perché camminassero secondo i loro piani.<br>
        <sup>13 </sup> Oh, se il mio popolo volesse ascoltarmi,<br>
        se Israele volesse camminare nelle mie vie!<br>
        <sup>14 </sup> Subito umilierei i loro nemici<br>
        e rivolgerei la mia mano contro i loro avversari.<br>
        <sup>15 </sup> Quelli che odiano il SIGNORE striscerebbero davanti a lui<br>
        e la loro sorte sarebbe decisa per sempre.<br>
        <sup>16 </sup> Io nutrirei Israele con fior di frumento<br>
        e lo sazierei di miele che stilla dalla roccia».
    </p>

    <h3 class="h3">Condanna contro i giudici iniqui</h3>

    <p class="p">
        <span class="color_of_chapter">82 </span>​​<sup>1 </sup> Salmo di Asaf.<br>
        Dio sta nell'assemblea divina;<br>
        egli giudica in mezzo agli dèi.<br>
        <sup>2 </sup> «Fino a quando giudicherete ingiustamente<br>
        e avrete riguardo agli empi? [Pausa]<br>
        <sup>3 </sup> Difendete la causa del debole e dell'orfano,<br>
        fate giustizia all'afflitto e al povero!<br>
        <sup>4 </sup> Liberate il misero e il bisognoso,<br>
        salvatelo dalla mano degli empi!<br>
        <sup>5 </sup> Essi non conoscono né comprendono nulla;<br>
        camminano nelle tenebre;<br>
        tutte le fondamenta della terra sono smosse.<br>
        <sup>6 </sup> Io ho detto: "Voi siete dèi,<br>
        siete figli dell'Altissimo".<br>
        <sup>7 </sup> Eppure morrete come gli altri uomini<br>
        e cadrete come ogni altro potente».<br>
        <sup>8 </sup> Sorgi, o Dio, giudica la terra,<br>
        poiché tutte le nazioni ti appartengono.
    </p>

    <h3 class="h3">Preghiera contro i nemici d'Israele</h3>

    <p class="p">
        <span class="color_of_chapter">83 </span>​​<sup>1 </sup> Canto. Salmo di Asaf.<br>
        O Dio, non restare silenzioso!<br>
        Non rimanere impassibile e inerte, o Dio!<br>
        <sup>2 </sup> Poiché, ecco, i tuoi nemici si agitano,<br>
        i tuoi avversari alzano la testa.<br>
        <sup>3 </sup> Tramano insidie contro il tuo popolo<br>
        e congiurano contro quelli che tu proteggi.<br>
        <sup>4 </sup> Dicono: «Venite, distruggiamoli come nazione<br>
        e il nome d'Israele non sia più ricordato!»<br>
        <sup>5 </sup> Poiché si sono accordati con uno stesso sentimento,<br>
        stringono un patto contro di te:<br>
        <sup>6 </sup> le tende di Edom e gli Ismaeliti;<br>
        Moab e gli Agareni;<br>
        <sup>7 </sup> Ghelal, Ammon e Amalec;<br>
        la Filistia con gli abitanti di Tiro;<br>
        <sup>8 </sup> anche l'Assiria si è aggiunta a loro;<br>
        presta il suo braccio ai figli di Lot. [Pausa]<br>
        <sup>9 </sup> Fa' a loro come facesti a Madian,<br>
        a Sisera, a Iabin presso il torrente di Chison,<br>
        <sup>10 </sup> i quali furono distrutti a En-Dor,<br>
        servirono da concime alla terra.<br>
        <sup>11 </sup> Rendi i loro capi come Oreb e Zeeb,<br>
        tutti i loro prìncipi come Zeba e Salmunna;<br>
        <sup>12 </sup> poiché hanno detto:<br>
        «Impossessiamoci delle dimore di Dio!»<br>
        <sup>13 </sup> Dio mio, rendili simile al turbine,<br>
        a stoppia portata via dal vento.<br>
        <sup>14 </sup> Come il fuoco brucia la foresta<br>
        e come la fiamma incendia i monti,<br>
        <sup>15 </sup> così inseguili con la tua tempesta<br>
        e spaventali con il tuo uragano.<br>
        <sup>16 </sup> Copri la loro faccia di vergogna<br>
        perché cerchino il tuo nome, o SIGNORE!<br>
        <sup>17 </sup> Siano delusi e confusi per sempre,<br>
        siano svergognati e periscano!<br>
        <sup>18 </sup> E conoscano che tu, il cui nome è il SIGNORE,<br>
        tu solo sei l'Altissimo su tutta la terra.
    </p>

    <h3 class="h3">Benedizione nella casa di Dio</h3>

    <p class="p">
        <span class="color_of_chapter">84 </span>​​<sup>1 </sup> Al direttore del coro. Sulla ghittea.<br>
        Salmo dei figli di Core.<br>
        Oh, quanto sono amabili le tue dimore,<br>
        SIGNORE degli eserciti!<br>
        <sup>2 </sup> L'anima mia langue e vien meno, sospirando i cortili del
        SIGNORE;<br>
        il mio cuore e la mia carne mandano grida di gioia al Dio vivente.<br>
        <sup>3 </sup> Anche il passero trova una casa<br>
        e la rondine un nido dove posare i suoi piccini,<br>
        presso i tuoi altari, o SIGNORE degli eserciti,<br>
        Re mio, Dio mio!<br>
        <sup>4 </sup> Beati quelli che abitano nella tua casa<br>
        e ti lodano sempre! [Pausa]<br>
        <sup>5 </sup> Beati quelli che trovano in te la loro forza,<br>
        che hanno a cuore le vie del Santuario!<br>
        <sup>6 </sup> Quando attraversano la valle di Baca<br>
        essi la trasformano in luogo di fonti<br>
        e la pioggia d'autunno la ricopre di benedizioni.<br>
        <sup>7 </sup> Lungo il cammino aumenta la loro forza<br>
        e compaiono infine davanti a Dio in Sion.<br>
        <sup>8 </sup> O SIGNORE, Dio degli eserciti, ascolta la mia preghiera;<br>
        porgi orecchio, o Dio di Giacobbe! [Pausa]<br>
        <sup>9 </sup> Vedi, o Dio, nostro scudo,<br>
        guarda il volto del tuo unto!<br>
        <sup>10 </sup> Un giorno nei tuoi cortili val più che mille altrove.<br>
        Io preferirei stare sulla soglia della casa del mio Dio,<br>
        che abitare nelle tende degli empi.<br>
        <sup>11 </sup> Perché Dio, il SIGNORE, è sole e scudo;<br>
        il SIGNORE concederà grazia e gloria.<br>
        Egli non rifiuterà di fare del bene a quelli che camminano rettamente.<br>
        <sup>12 </sup> O SIGNORE degli eserciti,<br>
        beato l'uomo che confida in te!
    </p>

    <h3 class="h3">Preghiera per la salvezza d'Israele</h3>

    <p class="p">
        <span class="color_of_chapter">85 </span>​<sup>1 </sup> Al direttore del coro.<br>
        Salmo dei figli di Core.<br>
        O SIGNORE, tu sei stato propizio alla tua terra,<br>
        hai ricondotto Giacobbe dalla deportazione.<br>
        <sup>2 </sup> Hai perdonato l'iniquità del tuo popolo,<br>
        hai cancellato tutti i suoi peccati. [Pausa]<br>
        <sup>3 </sup> Hai placato il tuo sdegno,<br>
        hai desistito dalla tua ira ardente.<br>
        <sup>4 </sup> Ristoraci, o Dio della nostra salvezza,<br>
        fa' cessare la tua indignazione contro di noi.<br>
        <sup>5 </sup> Sarai adirato con noi per sempre?<br>
        Prolungherai la tua ira d'età in età?<br>
        <sup>6 </sup> Non tornerai forse a darci la vita,<br>
        perché il tuo popolo possa gioire in te?<br>
        <sup>7 </sup> Mostraci la tua bontà, SIGNORE,<br>
        e concedici la tua salvezza.<br>
        <sup>8 </sup> Io ascolterò quel che dirà Dio, il SIGNORE;<br>
        egli parlerà di pace al suo popolo e ai suoi fedeli,<br>
        purché non ritornino ad agire da stolti!<br>
        <sup>9 </sup> Certo, la sua salvezza è vicina a quelli che lo temono,<br>
        perché la gloria abiti nel nostro paese.<br>
        <sup>10 </sup> La bontà e la verità si sono incontrate,<br>
        la giustizia e la pace si sono baciate.<br>
        <sup>11 </sup> La verità germoglia dalla terra<br>
        e la giustizia guarda dal cielo.<br>
        <sup>12 </sup> Anche il SIGNORE elargirà ogni bene<br>
        e la nostra terra produrrà il suo frutto.<br>
        <sup>13 </sup> La giustizia camminerà davanti a lui<br>
        e seguirà la via dei suoi passi.
    </p>

    <h3 class="h3">Appello alla misericordia di Dio</h3>

    <p class="p">
        <span class="color_of_chapter">86 </span>​​<sup>1 </sup> Preghiera di Davide.<br>
        Porgi orecchio, SIGNORE, e rispondimi,<br>
        perché io sono povero e bisognoso.<br>
        <sup>2 </sup> Proteggi l'anima mia, perché ti amo.<br>
        Dio mio, salva il tuo servo che confida in te!<br>
        <sup>3 </sup> Abbi pietà di me, Signore,<br>
        perché io grido a te tutto il giorno.<br>
        <sup>4 </sup> Rallegra l'anima del tuo servo,<br>
        perché a te, Signore, io elevo l'anima mia.<br>
        <sup>5 </sup> Poiché tu, o Signore, sei buono, pronto a perdonare<br>
        e misericordioso verso quanti t'invocano.<br>
        <sup>6 </sup> Porgi orecchio, SIGNORE, alla mia preghiera<br>
        e sii attento alla voce delle mie suppliche.<br>
        <sup>7 </sup> Io t'invoco nel giorno della mia angustia,<br>
        perché tu mi risponderai.<br>
        <sup>8 </sup> Non c'è nessuno pari a te fra gli dèi, o Signore,<br>
        e non ci sono opere pari alle tue.<br>
        <sup>9 </sup> Tutte le nazioni che hai fatte<br>
        verranno a prostrarsi davanti a te, Signore,<br>
        e glorificheranno il tuo nome.<br>
        <sup>10 </sup> Poiché tu sei grande e operi meraviglie;<br>
        tu solo sei Dio.<br>
        <sup>11 </sup> O SIGNORE, insegnami la tua via;<br>
        io camminerò nella tua verità;<br>
        unisci il mio cuore al timore del tuo nome.<br>
        <sup>12 </sup> Io ti loderò, Signore, Dio mio, con tutto il mio cuore<br>
        e glorificherò il tuo nome in eterno,<br>
        <sup>13 </sup> perché grande è la tua bontà verso di me;<br>
        tu hai salvato l'anima mia dal soggiorno dei morti.<br>
        <sup>14 </sup> O Dio, gente superba è insorta contro di me<br>
        e una banda di violenti cerca l'anima mia<br>
        e non pongono te davanti agli occhi loro.<br>
        <sup>15 </sup> Ma tu, Signore, sei un Dio pietoso e misericordioso,<br>
        lento all'ira e grande in bontà e in verità.<br>
        <sup>16 </sup> Volgiti a me e abbi pietà di me;<br>
        da' la tua forza al tuo servo<br>
        e salva il figlio della tua serva.<br>
        <sup>17 </sup> Mostrami un segno del tuo favore!<br>
        Così quelli che mi odiano si vergogneranno,<br>
        vedendo che tu, SIGNORE, mi soccorri e mi consoli.
    </p>

    <h3 class="h3">Sion, la città di Dio</h3>

    <p class="p">
        <span class="color_of_chapter">87 </span>​​<sup>1 </sup> Salmo dei figli di Core.<br>
        Cantico.<br>
        Il SIGNORE ha fondato la sua città sui monti santi.<br>
        <sup>2 </sup> Egli ama le porte di Sion<br>
        più di tutte le dimore di Giacobbe.<br>
        <sup>3 </sup> Cose gloriose son dette di te,<br>
        o città di Dio! [Pausa]<br>
        <sup>4 </sup> «Menzionerò l'Egitto e Babilonia fra quelli che mi
        conoscono;<br>
        ecco la Filistia e Tiro, con l'Etiopia:<br>
        ciascuno d'essi è nato in Sion!»<br>
        <sup>5 </sup> E si dirà in Sion: «Questi e quello son nati in essa;<br>
        e l'Altissimo la renderà stabile».<br>
        <sup>6 </sup> Il SIGNORE farà il censimento e nel registrare i popoli
        dirà:<br>
        «Questi è nato là». [Pausa]<br>
        <sup>7 </sup> E cantando e danzando diranno:<br>
        «Tutte le fonti della mia gioia sono in te».
    </p>

    <h3 class="h3">Lamento durante l'afflizione</h3>

    <p class="p">
        <span class="color_of_chapter">88 </span>​​<sup>1 </sup> Cantico. Salmo dei figli di Core.<br>
        Al direttore del coro. Da cantarsi mestamente.<br>
        Cantico di Eman, l'Ezraita.<br>
        SIGNORE, Dio della mia salvezza,<br>
        io grido giorno e notte davanti a te.<br>
        <sup>2 </sup> Giunga fino a te la mia preghiera;<br>
        porgi orecchio al mio grido,<br>
        <sup>3 </sup> perché l'anima mia è sazia di mali<br>
        e la mia vita è vicina al soggiorno dei morti.<br>
        <sup>4 </sup> Io sono contato tra quelli che scendono nella tomba;<br>
        sono come un uomo che non ha più forza.<br>
        <sup>5 </sup> Sto disteso fra i morti,<br>
        come gli uccisi che giacciono nella tomba,<br>
        di cui non ti ricordi più<br>
        e che la tua mano ha abbandonato.<br>
        <sup>6 </sup> Tu mi hai messo nella fossa più profonda,<br>
        in luoghi tenebrosi, negli abissi.<br>
        <sup>7 </sup> L'ira tua pesa su di me,<br>
        tu mi hai travolto con tutti i tuoi flutti. [Pausa]<br>
        <sup>8 </sup> Hai allontanato da me i miei amici,<br>
        mi hai reso abominevole per loro.<br>
        Io sono imprigionato e non posso uscire.<br>
        <sup>9 </sup> I miei occhi si consumano di dolore;<br>
        io t'invoco ogni giorno, SIGNORE,<br>
        e tendo verso di te le mie mani.<br>
        <sup>10 </sup> Farai forse qualche miracolo per i morti?<br>
        I defunti potranno risorgere a celebrarti? [Pausa]<br>
        <sup>11 </sup> La tua bontà sarà narrata nel sepolcro?<br>
        O la tua fedeltà nel luogo della distruzione?<br>
        <sup>12 </sup> Le tue meraviglie saranno forse conosciute nelle tenebre,<br>
        e la tua giustizia nella terra dell'oblìo?<br>
        <sup>13 </sup> Ma io grido a te, o SIGNORE,<br>
        e la mattina la mia preghiera ti viene incontro.<br>
        <sup>14 </sup> Perché, SIGNORE, respingi l'anima mia?<br>
        Perché mi nascondi il tuo volto?<br>
        <sup>15 </sup> Io sono afflitto e agonizzante fin dalla mia gioventù;<br>
        io porto il peso dei tuoi terrori e sono smarrito.<br>
        <sup>16 </sup> Il tuo sdegno mi travolge,<br>
        i tuoi terrori mi annientano,<br>
        <sup>17 </sup> mi circondano come acque tutto il giorno,<br>
        mi stringono tutti assieme.<br>
        <sup>18 </sup> Hai allontanato da me amici e conoscenti;<br>
        le tenebre sono la mia compagnia.
    </p>

    <h3 class="h3">Patto fra Dio e Davide</h3>

    <p class="p">
        <span class="color_of_chapter">89 </span>​​<sup>1 </sup> Cantico di Etan l'Ezraita.<br>
        Io canterò per sempre la bontà del SIGNORE;<br>
        la mia bocca annuncerà la tua fedeltà di generazione in generazione.<br>
        <sup>2 </sup> Poiché ho detto: «La tua bontà sussiste in eterno;<br>
        nei cieli è fondata la tua fedeltà.<br>
        <sup>3 </sup> Io ho fatto un patto con il mio eletto;<br>
        ho fatto questo giuramento a Davide, mio servo:<br>
        <sup>4 </sup> "Stabilirò la tua discendenza in eterno<br>
        ed edificherò il tuo trono per ogni età"». [Pausa]<br>
        <sup>5 </sup> Anche i cieli cantano le tue meraviglie, o SIGNORE,<br>
        e la tua fedeltà nell'assemblea dei santi.<br>
        <sup>6 </sup> Poiché chi, nei cieli, è paragonabile al SIGNORE?<br>
        Chi è simile al SIGNORE tra i figli di Dio?<br>
        <sup>7 </sup> Dio è terribile nell'assemblea dei santi<br>
        e tremendo fra quanti lo circondano.<br>
        <sup>8 </sup> SIGNORE, Dio degli eserciti, chi è potente come te, o
        SIGNORE?<br>
        La tua fedeltà si manifesta attorno a te.<br>
        <sup>9 </sup> Tu domi l'orgoglio del mare;<br>
        quando le sue onde s'innalzano, tu le plachi.<br>
        <sup>10 </sup> Hai stroncato l'Egitto, ferendolo a morte;<br>
        con braccio potente hai disperso i tuoi nemici.<br>
        <sup>11 </sup> I cieli sono tuoi, tua pure è la terra;<br>
        tu hai fondato il mondo e tutto ciò che è in esso.<br>
        <sup>12 </sup> Hai stabilito il settentrione e il mezzogiorno;<br>
        il Tabor e l'Ermon mandano grida di gioia al tuo nome.<br>
        <sup>13 </sup> Tu hai un braccio potente;<br>
        la tua mano è forte, alta è la tua destra.<br>
        <sup>14 </sup> Giustizia e diritto sono la base del tuo trono,<br>
        bontà e verità vanno davanti a te.<br>
        <sup>15 </sup> Beato il popolo che conosce il grido di gioia;<br>
        esso cammina, o SIGNORE, alla luce del tuo volto;<br>
        <sup>16 </sup> esulta tutto il giorno nel tuo nome<br>
        e gioisce della tua giustizia.<br>
        <sup>17 </sup> Perché tu sei il vanto della loro forza<br>
        e con il tuo favore accresci la nostra potenza.<br>
        <sup>18 </sup> Poiché il nostro scudo appartiene al SIGNORE,<br>
        e il nostro re al Santo d'Israele.<br>
        <sup>19 </sup> Tu parlasti allora in visione al tuo diletto, e dicesti:<br>
        «Ho portato aiuto a un prode,<br>
        ho innalzato un eletto fra il popolo.<br>
        <sup>20 </sup> Ho trovato Davide, mio servo,<br>
        l'ho unto con il mio santo olio;<br>
        <sup>21 </sup> la mia mano lo sosterrà saldamente<br>
        e il mio braccio lo rafforzerà.<br>
        <sup>22 </sup> Il nemico non lo sorprenderà<br>
        e il perverso non l'opprimerà.<br>
        <sup>23 </sup> Io disperderò davanti a lui i suoi nemici<br>
        e sconfiggerò quelli che l'odiano.<br>
        <sup>24 </sup> La mia fedeltà e la mia bontà saranno con lui<br>
        e nel mio nome crescerà la sua potenza.<br>
        <sup>25 </sup> Stenderò la sua mano sul mare<br>
        e la sua destra sui fiumi.<br>
        <sup>26 </sup> Egli m'invocherà, dicendo: "Tu sei mio Padre,<br>
        il mio Dio e la rocca della mia salvezza".<br>
        <sup>27 </sup> Io inoltre lo costituirò mio primogenito,<br>
        il più eccelso dei re della terra.<br>
        <sup>28 </sup> Gli conserverò la mia grazia per sempre,<br>
        il mio patto con lui rimarrà stabile.<br>
        <sup>29 </sup> Renderò eterna la sua discendenza<br>
        e il suo trono come i giorni dei cieli.<br>
        <sup>30 </sup> Se i suoi figli abbandonano la mia legge<br>
        e non camminano secondo i miei ordini,<br>
        <sup>31 </sup> se violano i miei statuti<br>
        e non osservano i miei comandamenti,<br>
        <sup>32 </sup> io punirò il loro peccato con la verga<br>
        e la loro colpa con percosse;<br>
        <sup>33 </sup> ma non gli ritirerò la mia grazia<br>
        e non verrò meno alla mia fedeltà.<br>
        <sup>34 </sup> Non violerò il mio patto<br>
        e non muterò quanto ho promesso.<br>
        <sup>35 </sup> Una cosa ho giurato per la mia santità<br>
        e non mentirò a Davide:<br>
        <sup>36 </sup> la sua discendenza durerà in eterno<br>
        e il suo trono sarà davanti a me come il sole,<br>
        <sup>37 </sup> sarà stabile per sempre come la luna;<br>
        e il testimone che è nei cieli è fedele». [Pausa]<br>
        <sup>38 </sup> Eppure, tu ti sei adirato contro il tuo unto,<br>
        l'hai respinto e disprezzato.<br>
        <sup>39 </sup> Tu hai rinnegato il patto con il tuo servo,<br>
        hai fatto cadere e profanato la sua corona.<br>
        <sup>40 </sup> Hai abbattuto tutti i suoi baluardi,<br>
        hai ridotto in rovine le sue fortezze.<br>
        <sup>41 </sup> Tutti i passanti l'hanno saccheggiato,<br>
        è diventato lo scherno dei vicini.<br>
        <sup>42 </sup> Tu hai reso vittoriosa la destra dei suoi avversari,<br>
        hai rallegrato tutti i suoi nemici.<br>
        <sup>43 </sup> Hai smussato il taglio della sua spada<br>
        e non l'hai sostenuto nella battaglia.<br>
        <sup>44 </sup> Hai fatto cessare il suo splendore<br>
        e hai gettato a terra il suo trono.<br>
        <sup>45 </sup> Hai abbreviato i giorni della sua giovinezza,<br>
        l'hai coperto di vergogna. [Pausa]<br>
        <sup>46 </sup> Fino a quando, SIGNORE, ti terrai nascosto<br>
        e l'ira tua arderà come fuoco?<br>
        <sup>47 </sup> Ricòrdati quant'è breve la mia vita,<br>
        e per quale vanità hai creato tutti i figli degli uomini!<br>
        <sup>48 </sup> Qual è l'uomo che viva senza vedere la morte?<br>
        Che scampi l'anima sua al potere del soggiorno dei morti? [Pausa]<br>
        <sup>49 </sup> Signore, dov'è la tua antica bontà<br>
        che giurasti a Davide nella tua fedeltà?<br>
        <sup>50 </sup> Ricorda, Signore, l'oltraggio fatto ai tuoi servi;<br>
        ricòrdati che io porto in cuore quello di tutti i grandi popoli;<br>
        <sup>51 </sup> l'oltraggio di cui ti hanno ricoperto i tuoi nemici, o
        SIGNORE,<br>
        l'oltraggio che hanno gettato sui passi del tuo unto.<br>
        <sup>52 </sup> Benedetto sia il SIGNORE per sempre. Amen! Amen!
    </p>

    <h3 class="h3">Libro quarto, Salmi 90–106</h3>

    <h3 class="h3">Brevità della vita umana</h3>

    <p class="p">
        <span class="color_of_chapter">90 </span>​​<sup>1 </sup> Preghiera di Mosè, uomo di Dio.<br>
        Signore, tu sei stato per noi un rifugio<br>
        d'età in età.<br>
        <sup>2 </sup> Prima che i monti fossero nati<br>
        e che tu avessi formato la terra e l'universo,<br>
        anzi, da eternità in eternità, tu sei Dio.<br>
        <sup>3 </sup> Tu fai ritornare i mortali in polvere, dicendo:<br>
        «Ritornate, figli degli uomini».<br>
        <sup>4 </sup> Perché mille anni sono ai tuoi occhi<br>
        come il giorno di ieri che è passato,<br>
        come un turno di guardia di notte.<br>
        <sup>5 </sup> Tu li porti via come in una piena;<br>
        sono come un sogno.<br>
        Sono come l'erba che verdeggia la mattina;<br>
        <sup>6 </sup> la mattina essa fiorisce e verdeggia,<br>
        la sera è falciata e inaridisce.<br>
        <sup>7 </sup> Poiché siamo consumati per la tua ira<br>
        e siamo atterriti per il tuo sdegno.<br>
        <sup>8 </sup> Tu metti le nostre colpe davanti a te<br>
        e i nostri peccati nascosti alla luce del tuo volto.<br>
        <sup>9 </sup> Tutti i nostri giorni svaniscono per la tua ira;<br>
        finiamo i nostri anni come un soffio.<br>
        <sup>10 </sup> I giorni dei nostri anni arrivano a settant'anni,<br>
        o, per i più forti, a ottant'anni;<br>
        e quel che ne fa l'orgoglio, non è che travaglio e vanità;<br>
        perché passa presto, e noi ce ne voliamo via.<br>
        <sup>11 </sup> Chi conosce la forza della tua ira<br>
        e il tuo sdegno con il timore che ti è dovuto?<br>
        <sup>12 </sup> Insegnaci dunque a contare bene i nostri giorni,<br>
        per acquistare un cuore saggio.<br>
        <sup>13 </sup> Ritorna, SIGNORE; fino a quando?<br>
        Muoviti a pietà dei tuoi servi.<br>
        <sup>14 </sup> Saziaci al mattino della tua grazia<br>
        e noi esulteremo, gioiremo tutti i nostri giorni.<br>
        <sup>15 </sup> Rallegraci in proporzione dei giorni che ci hai afflitti<br>
        e degli anni che abbiamo sofferto tribolazione.<br>
        <sup>16 </sup> Si manifesti la tua opera ai tuoi servi<br>
        e la tua gloria ai loro figli.<br>
        <sup>17 </sup> La grazia del Signore nostro Dio sia sopra di noi,<br>
        e rendi stabile l'opera delle nostre mani;<br>
        sì, l'opera delle nostre mani rendila stabile.
    </p>

    <h3 class="h3">Il Signore, sicuro rifugio</h3>

    <p class="p">
        <span class="color_of_chapter">91 </span>​​<sup>1 </sup> Chi abita al riparo dell'Altissimo<br>
        riposa all'ombra dell'Onnipotente.<br>
        <sup>2 </sup> Io dico al SIGNORE:<br>
        «Tu sei il mio rifugio e la mia fortezza,<br>
        il mio Dio, in cui confido!»<br>
        <sup>3 </sup> Certo egli ti libererà dal laccio del cacciatore<br>
        e dalla peste micidiale.<br>
        <sup>4 </sup> Egli ti coprirà con le sue penne<br>
        e sotto le sue ali troverai rifugio.<br>
        La sua fedeltà ti sarà scudo e corazza.<br>
        <sup>5 </sup> Tu non temerai gli spaventi della notte,<br>
        né la freccia che vola di giorno,<br>
        <sup>6 </sup> né la peste che vaga nelle tenebre,<br>
        né lo sterminio che imperversa in pieno mezzogiorno.<br>
        <sup>7 </sup> Mille ne cadranno al tuo fianco<br>
        e diecimila alla tua destra;<br>
        ma tu non ne sarai colpito.<br>
        <sup>8 </sup> Basta che tu guardi,<br>
        e con i tuoi occhi vedrai il castigo degli empi.<br>
        <sup>9 </sup> Poiché tu hai detto: «O SIGNORE, tu sei il mio rifugio»,<br>
        e hai fatto dell'Altissimo il tuo riparo,<br>
        <sup>10 </sup> nessun male potrà colpirti,<br>
        né piaga alcuna si accosterà alla tua tenda.<br>
        <sup>11 </sup> Poiché egli comanderà ai suoi angeli<br>
        di proteggerti in tutte le tue vie.<br>
        <sup>12 </sup> Essi ti porteranno sulla palma della mano,<br>
        perché il tuo piede non inciampi in nessuna pietra.<br>
        <sup>13 </sup> Tu camminerai sul leone e sulla vipera,<br>
        schiaccerai il leoncello e il serpente.<br>
        <sup>14 </sup> Poiché egli ha posto in me il suo affetto, io lo salverò;<br>
        lo proteggerò, perché conosce il mio nome.<br>
        <sup>15 </sup> Egli m'invocherà, e io gli risponderò;<br>
        sarò con lui nei momenti difficili;<br>
        lo libererò e lo glorificherò.<br>
        <sup>16 </sup> Lo sazierò di lunga vita<br>
        e gli farò vedere la mia salvezza.
    </p>

    <h3 class="h3">Lode e prosperità del giusto</h3>

    <p class="p">
        <span class="color_of_chapter">92 </span>​​<sup>1 </sup> Salmo. Canto per il giorno del sabato.<br>
        È bello celebrare il SIGNORE<br>
        e cantare le tue lodi, o Altissimo;<br>
        <sup>2 </sup> proclamare al mattino la tua bontà,<br>
        e la tua fedeltà ogni notte,<br>
        <sup>3 </sup> sulla lira a dieci corde e sulla cetra,<br>
        con la melodia dell'arpa!<br>
        <sup>4 </sup> Poiché tu mi hai rallegrato con le tue meraviglie, o
        SIGNORE;<br>
        io canto di gioia per le opere delle tue mani.<br>
        <sup>5 </sup> Come sono grandi le tue opere, o SIGNORE!<br>
        Come sono profondi i tuoi pensieri!<br>
        <sup>6 </sup> L'uomo insensato non conosce<br>
        e lo stolto non intende questo:<br>
        <sup>7 </sup> che gli empi germogliano come l'erba<br>
        e che tutti i malfattori fioriscono per essere distrutti in eterno.<br>
        <sup>8 </sup> Ma tu, o SIGNORE, siedi per sempre in alto.<br>
        <sup>9 </sup> Poiché, ecco, i tuoi nemici, o SIGNORE,<br>
        ecco, i tuoi nemici periranno<br>
        e i malfattori saranno dispersi.<br>
        <sup>10 </sup> Ma tu mi dai la forza del bufalo;<br>
        io sono cosparso d'olio fresco.<br>
        <sup>11 </sup> I miei occhi hanno visto la rovina<br>
        di quelli che m'insidiano;<br>
        il mio orecchio ha udito la disfatta dei malvagi<br>
        che si avventano contro di me.<br>
        <sup>12 </sup> Il giusto fiorirà come la palma,<br>
        crescerà come il cedro del Libano.<br>
        <sup>13 </sup> Quelli che sono piantati nella casa del SIGNORE<br>
        fioriranno nei cortili del nostro Dio.<br>
        <sup>14 </sup> Porteranno ancora frutto nella vecchiaia;<br>
        saranno pieni di vigore e verdeggianti,<br>
        <sup>15 </sup> per annunciare che il SIGNORE è giusto;<br>
        egli è la mia rocca, e non v'è ingiustizia in lui.
    </p>

    <h3 class="h3">Regno di Dio sull'universo</h3>

    <p class="p">
        <span class="color_of_chapter">93 </span>​​<sup>1 </sup> Il SIGNORE regna; egli si è rivestito di maestà;<br>
        il SIGNORE si è rivestito, si è cinto di forza;<br>
        il mondo quindi è stabile, e non sarà scosso.<br>
        <sup>2 </sup> Il tuo trono è saldo dai tempi antichi,<br>
        tu esisti dall'eternità.<br>
        <sup>3 </sup> I fiumi hanno alzato, o SIGNORE,<br>
        i fiumi hanno alzato la loro voce;<br>
        i fiumi elevano il loro fragore.<br>
        <sup>4 </sup> Più delle voci delle grandi, delle potenti acque,<br>
        più dei flutti del mare,<br>
        il SIGNORE è potente nei luoghi altissimi.<br>
        <sup>5 </sup> I tuoi statuti sono perfettamente stabili;<br>
        la santità si addice alla tua casa,<br>
        o SIGNORE, per sempre.
    </p>

    <h3 class="h3">Giudizio contro gli empi</h3>

    <p class="p">
        <span class="color_of_chapter">94 </span>​​<sup>1 </sup> Dio delle vendette, o SIGNORE,<br>
        Dio delle vendette, mòstrati nel tuo fulgore!<br>
        <sup>2 </sup> Ergiti, giudice della terra,<br>
        rendi ai superbi quello che si meritano!<br>
        <sup>3 </sup> Fino a quando gli empi, o SIGNORE,<br>
        fino a quando gli empi trionferanno?<br>
        <sup>4 </sup> Fanno discorsi arroganti,<br>
        tutti i malfattori si vantano.<br>
        <sup>5 </sup> Schiacciano il tuo popolo, o SIGNORE,<br>
        e opprimono la tua eredità.<br>
        <sup>6 </sup> Uccidono la vedova e lo straniero,<br>
        ammazzano gli orfani.<br>
        <sup>7 </sup> Dicono: «Il SIGNORE non vede,<br>
        il Dio di Giacobbe non se ne preoccupa».<br>
        <sup>8 </sup> Cercate di capire, uomini stolti!<br>
        E voi, sciocchi, quando sarete saggi?<br>
        <sup>9 </sup> Colui che ha fatto l'orecchio forse non ode?<br>
        Colui che ha formato l'occhio forse non vede?<br>
        <sup>10 </sup> Colui che ammonisce le nazioni non saprà pure castigarle,<br>
        lui che impartisce all'uomo la conoscenza?<br>
        <sup>11 </sup> Il SIGNORE conosce i pensieri dell'uomo,<br>
        sa che sono vani.<br>
        <sup>12 </sup> Beato l'uomo che tu correggi, o SIGNORE,<br>
        e istruisci con la tua legge<br>
        <sup>13 </sup> per dargli sollievo nei giorni dell'avversità,<br>
        finché la fossa sia scavata per l'empio.<br>
        <sup>14 </sup> Poiché il SIGNORE non ripudierà il suo popolo<br>
        e non abbandonerà la sua eredità.<br>
        <sup>15 </sup> Il giudizio sarà di nuovo conforme a giustizia<br>
        e tutti i retti di cuore lo seguiranno.<br>
        <sup>16 </sup> Chi sorgerà per me contro i malvagi?<br>
        Chi sarà al mio fianco contro i malfattori?<br>
        <sup>17 </sup> Se il SIGNORE non fosse stato il mio aiuto,<br>
        a quest'ora l'anima mia abiterebbe il luogo del silenzio.<br>
        <sup>18 </sup> Quando ho detto: «Il mio piede vacilla»,<br>
        la tua bontà, o SIGNORE, mi ha sostenuto.<br>
        <sup>19 </sup> Quando ero turbato da grandi preoccupazioni,<br>
        il tuo conforto ha alleviato l'anima mia.<br>
        <sup>20 </sup> Il trono dell'ingiustizia ti avrà forse come complice?<br>
        Esso, che trama oppressioni in nome della legge?<br>
        <sup>21 </sup> Si avventano insieme contro l'anima del giusto<br>
        e condannano il sangue innocente.<br>
        <sup>22 </sup> Ma il SIGNORE è il mio riparo,<br>
        e il mio Dio è la rocca in cui mi rifugio.<br>
        <sup>23 </sup> Egli farà ricadere su di essi la loro malvagità<br>
        e li distruggerà per la loro malizia;<br>
        il SIGNORE, il nostro Dio, li distruggerà.
    </p>

    <h3 class="h3">Invito all'adorazione</h3>

    <p class="p">
        <span class="color_of_chapter">95 </span>​​<sup>1 </sup> Venite, cantiamo con gioia al SIGNORE,<br>
        acclamiamo alla Rocca della nostra salvezza!<br>
        <sup>2 </sup> Presentiamoci a lui con lodi,<br>
        celebriamolo con salmi!<br>
        <sup>3 </sup> Poiché il SIGNORE è un Dio grande,<br>
        un gran Re sopra tutti gli dèi.<br>
        <sup>4 </sup> Nelle sue mani sono le profondità della terra<br>
        e le altezze dei monti sono sue.<br>
        <sup>5 </sup> Suo è il mare, perché egli l'ha fatto<br>
        e le sue mani hanno plasmato la terra asciutta.<br>
        <sup>6 </sup> Venite, adoriamo e inchiniamoci,<br>
        inginocchiamoci davanti al SIGNORE che ci ha fatti.<br>
        <sup>7 </sup> Poiché egli è il nostro Dio,<br>
        e noi siamo il popolo di cui ha cura<br>
        e il gregge che la sua mano conduce.<br>
        <sup>8 </sup> Oggi, se udite la sua voce,<br>
        non indurite il vostro cuore come a Meriba,<br>
        come nel giorno di Massa nel deserto,<br>
        <sup>9 </sup> quando i vostri padri mi tentarono,<br>
        mi misero alla prova sebbene avessero visto le mie opere.<br>
        <sup>10 </sup> Quarant'anni ebbi in disgusto quella generazione e dissi:<br>
        «È un popolo dal cuore traviato;<br>
        essi non conoscono le mie vie».<br>
        <sup>11 </sup> Perciò giurai nella mia ira:<br>
        «Non entreranno nel mio riposo!»
    </p>

    <h3 class="h3">Inno alla grandezza e alla gloria di Dio</h3>

    <p class="p">
        <span class="color_of_chapter">96 </span>​​<sup>1 </sup> Cantate al SIGNORE un cantico nuovo,<br>
        cantate al SIGNORE, abitanti di tutta la terra!<br>
        <sup>2 </sup> Cantate al SIGNORE, benedite il suo nome,<br>
        annunciate di giorno in giorno la sua salvezza!<br>
        <sup>3 </sup> Proclamate la sua gloria fra le nazioni<br>
        e i suoi prodigi fra tutti i popoli!<br>
        <sup>4 </sup> Perché il SIGNORE è grande e degno di sovrana lode;<br>
        egli è tremendo sopra tutti gli dèi.<br>
        <sup>5 </sup> Poiché tutti gli dèi delle nazioni sono idoli vani;<br>
        il SIGNORE, invece, ha fatto i cieli.<br>
        <sup>6 </sup> Splendore e maestà sono davanti a lui,<br>
        forza e bellezza stanno nel suo santuario.<br>
        <sup>7 </sup> Date al SIGNORE, o famiglie dei popoli,<br>
        date al SIGNORE gloria e forza.<br>
        <sup>8 </sup> Date al SIGNORE la gloria dovuta al suo nome,<br>
        portategli offerte e venite nei suoi cortili.<br>
        <sup>9 </sup> Prostratevi davanti al SIGNORE vestiti di sacri
        ornamenti,<br>
        tremate davanti a lui, abitanti di tutta la terra!<br>
        <sup>10 </sup> Dite fra i popoli: «Il SIGNORE regna;<br>
        il mondo quindi è saldo e non potrà vacillare;<br>
        il SIGNORE giudicherà le nazioni con rettitudine».<br>
        <sup>11 </sup> Gioiscano i cieli ed esulti la terra;<br>
        risuoni il mare e quanto contiene.<br>
        <sup>12 </sup> Esultino i campi e quanto è in essi;<br>
        tutti gli alberi delle foreste emettano grida di gioia<br>
        <sup>13 </sup> in presenza del SIGNORE; poiché egli viene,<br>
        viene a giudicare la terra.<br>
        Egli giudicherà il mondo con giustizia<br>
        e i popoli con verità.
    </p>

    <h3 class="h3">I giudizi di Dio</h3>

    <p class="p">
        <span class="color_of_chapter">97 </span>​​<sup>1 </sup> Il SIGNORE regna; esulti la terra<br>
        e gioiscano le numerose isole.<br>
        <sup>2 </sup> Nuvole e oscurità lo circondano;<br>
        giustizia ed equità sono le basi del suo trono.<br>
        <sup>3 </sup> Un fuoco lo precede<br>
        e consuma i suoi nemici tutt'intorno.<br>
        <sup>4 </sup> I suoi lampi illuminano il mondo;<br>
        la terra lo vede e trema.<br>
        <sup>5 </sup> I monti si sciolgono come cera davanti al SIGNORE,<br>
        davanti al Signore di tutta la terra.<br>
        <sup>6 </sup> I cieli annunciano la sua giustizia<br>
        e tutti i popoli vedono la sua gloria.<br>
        <sup>7 </sup> Sono confusi gli adoratori di immagini<br>
        e quanti si vantano degli idoli;<br>
        si prostrano a lui tutti gli dèi.<br>
        <sup>8 </sup> Sion ascolta e ne gioisce;<br>
        esultano le figlie di Giuda<br>
        per i tuoi giudizi, o SIGNORE!<br>
        <sup>9 </sup> Poiché tu, SIGNORE, sei l'Altissimo su tutta la terra;<br>
        tu sei molto più in alto di tutti gli dèi.<br>
        <sup>10 </sup> Voi che amate il SIGNORE, odiate il male!<br>
        Egli custodisce le anime dei suoi fedeli,<br>
        li libera dalla mano degli empi.<br>
        <sup>11 </sup> La luce è spuntata per il giusto,<br>
        e la gioia per i retti di cuore.<br>
        <sup>12 </sup> Gioite nel SIGNORE, giusti,<br>
        e lodate il suo santo nome!
    </p>

    <h3 class="h3">Invito a lodare il giusto Giudice</h3>

    <p class="p">
        <span class="color_of_chapter">98 </span>​​<sup>1 </sup> Salmo.<br>
        Cantate al SIGNORE un cantico nuovo,<br>
        perché egli ha operato prodigi;<br>
        la sua destra e il suo braccio santo lo hanno reso vittorioso.<br>
        <sup>2 </sup> Il SIGNORE ha fatto conoscere la sua salvezza,<br>
        ha manifestato la sua giustizia davanti alle nazioni.<br>
        <sup>3 </sup> Si è ricordato della sua bontà<br>
        e della sua fedeltà verso la casa d'Israele;<br>
        tutte le estremità della terra hanno visto la salvezza del nostro Dio.<br>
        <sup>4 </sup> Acclamate il SIGNORE, abitanti di tutta la terra,<br>
        date in canti di gioia e di lode,<br>
        <sup>5 </sup> salmeggiate al SIGNORE con la cetra,<br>
        con la cetra e la voce del canto.<br>
        <sup>6 </sup> Con trombe e al suono del corno<br>
        acclamate il re, il SIGNORE.<br>
        <sup>7 </sup> Risuoni il mare e quanto contiene,<br>
        il mondo e i suoi abitanti.<br>
        <sup>8 </sup> I fiumi battano le mani,<br>
        esultino insieme i monti davanti al SIGNORE.<br>
        Poiché egli viene a governare la terra;<br>
        <sup>9 </sup> egli governerà il mondo con giustizia,<br>
        e i popoli con rettitudine.
    </p>

    <h3 class="h3">Dio, Re giusto e santo</h3>

    <p class="p">
        <span class="color_of_chapter">99 </span>​​<sup>1 </sup> Il SIGNORE regna: tremino i popoli.<br>
        Egli siede sui cherubini: la terra è scossa.<br>
        <sup>2 </sup> Il SIGNORE è grande in Sion,<br>
        eccelso sopra tutti i popoli.<br>
        <sup>3 </sup> Lodino essi il tuo nome grande e tremendo.<br>
        Egli è santo.<br>
        <sup>4 </sup> Lodino la forza del Re che ama la giustizia;<br>
        sei tu che hai stabilito il diritto,<br>
        che hai esercitato in Giacobbe il giudizio e la giustizia.<br>
        <sup>5 </sup> Esaltate il SIGNORE, il nostro Dio,<br>
        e prostratevi davanti allo sgabello dei suoi piedi.<br>
        Egli è santo.<br>
        <sup>6 </sup> Mosè e Aaronne tra i suoi sacerdoti,<br>
        e Samuele fra quanti invocavano il suo nome,<br>
        invocarono il SIGNORE, ed egli rispose loro.<br>
        <sup>7 </sup> Parlò loro dalla colonna della nuvola;<br>
        essi osservarono le sue testimonianze<br>
        e gli statuti che diede loro.<br>
        <sup>8 </sup> Tu li esaudisti, o SIGNORE, Dio nostro!<br>
        Fosti per loro un Dio clemente,<br>
        pur castigandoli per le loro cattive azioni.<br>
        <sup>9 </sup> Esaltate il SIGNORE, il nostro Dio,<br>
        e adorate sul suo monte santo,<br>
        perché il SIGNORE, il nostro Dio, è santo.
    </p>

    <h3 class="h3">Invito a lodare il Signore</h3>

    <p class="p">
        <span class="color_of_chapter">100 </span>​​<sup>1 </sup> Salmo di lode.<br>
        Mandate grida di gioia al SIGNORE,<br>
        abitanti di tutta la terra!<br>
        <sup>2 </sup> Servite il SIGNORE con letizia,<br>
        presentatevi gioiosi a lui!<br>
        <sup>3 </sup> Riconoscete che il SIGNORE è Dio;<br>
        è lui che ci ha fatti, e noi siamo suoi;<br>
        siamo suo popolo e gregge di cui egli ha cura.<br>
        <sup>4 </sup> Entrate nelle sue porte con ringraziamento,<br>
        nei suoi cortili con lode;<br>
        celebratelo, benedite il suo nome.<br>
        <sup>5 </sup> Poiché il SIGNORE è buono; la sua bontà dura in eterno,<br>
        la sua fedeltà per ogni generazione.
    </p>

    <h3 class="h3">Propositi di un re integro</h3>

    <p class="p">
        <span class="color_of_chapter">101 </span>​​​<sup>1 </sup> Salmo di Davide.<br>
        Canterò la bontà e la giustizia;<br>
        a te, o SIGNORE, salmeggerò.<br>
        <sup>2 </sup> Avrò cura di camminare nell'integrità;<br>
        quando verrai a me?<br>
        Camminerò con cuore integro, dentro la mia casa.<br>
        <sup>3 </sup> Non mi proporrò nessuna cosa malvagia;<br>
        detesto il comportamento dei perversi;<br>
        non mi lascerò contagiare.<br>
        <sup>4 </sup> Allontanerò da me il cuore perverso;<br>
        il malvagio non voglio conoscerlo.<br>
        <sup>5 </sup> Sterminerò chi sparla del suo prossimo in segreto;<br>
        chi ha l'occhio altero e il cuore superbo non lo sopporterò.<br>
        <sup>6 </sup> Avrò gli occhi sui fedeli del paese per tenerli vicini a
        me;<br>
        chi cammina per una via irreprensibile sarà mio servitore.<br>
        <sup>7 </sup> Chi agisce con inganno non abiterà nella mia casa;<br>
        chi dice menzogne non potrà restare davanti ai miei occhi.<br>
        <sup>8 </sup> Ogni mattina sterminerò tutti gli empi del paese<br>
        per estirpare dalla città del SIGNORE tutti i malfattori.
    </p>

    <h3 class="h3">Preghiera durante la prova</h3>

    <p class="p">
        <span class="color_of_chapter">102 </span>​​​​<sup>1 </sup> Preghiera dell'afflitto quando è abbattuto<br>
        e sfoga il suo pianto davanti al SIGNORE.<br>
        SIGNORE, ascolta la mia preghiera<br>
        e giunga fino a te il mio grido!<br>
        <sup>2 </sup> Non nascondermi il tuo volto nel giorno della mia sventura;<br>
        porgi il tuo orecchio verso di me;<br>
        quando t'invoco, affrèttati a rispondermi.<br>
        <sup>3 </sup> Poiché i miei giorni svaniscono in fumo<br>
        e le mie ossa si consumano come un tizzone.<br>
        <sup>4 </sup> Il mio cuore, afflitto, inaridisce come l'erba,<br>
        tanto che dimentico di mangiare il mio pane.<br>
        <sup>5 </sup> A forza di piangere<br>
        la mia pelle si attacca alle ossa.<br>
        <sup>6 </sup> Sono simile al pellicano del deserto,<br>
        sono come il gufo dei luoghi desolati.<br>
        <sup>7 </sup> Veglio e sono come il passero solitario sul tetto.<br>
        <sup>8 </sup> I miei nemici mi insultano ogni giorno;<br>
        quelli che mi odiano usano il mio nome come bestemmia.<br>
        <sup>9 </sup> Mangio cenere invece di pane,<br>
        mescolo con lacrime la mia bevanda,<br>
        <sup>10 </sup> a causa del tuo sdegno e della tua ira,<br>
        perché mi hai sollevato e gettato lontano.<br>
        <sup>11 </sup> I miei giorni sono come ombra che si allunga<br>
        e io inaridisco come l'erba.<br>
        <sup>12 </sup> Ma tu, SIGNORE, regni per sempre<br>
        e il tuo ricordo dura per ogni generazione.<br>
        <sup>13 </sup> Tu sorgerai e avrai compassione di Sion,<br>
        poiché è tempo di averne pietà;<br>
        il tempo fissato è giunto.<br>
        <sup>14 </sup> Perché i tuoi servi amano le sue pietre<br>
        e hanno pietà della sua polvere.<br>
        <sup>15 </sup> Allora le nazioni temeranno il nome del SIGNORE,<br>
        e tutti i re della terra la tua gloria,<br>
        <sup>16 </sup> quando il SIGNORE ricostruirà Sion<br>
        e apparirà nella sua gloria.<br>
        <sup>17 </sup> Egli ascolterà la preghiera dei desolati<br>
        e non disprezzerà la loro supplica.<br>
        <sup>18 </sup> Questo sarà scritto per la generazione futura<br>
        e il popolo che sarà creato loderà il SIGNORE,<br>
        <sup>19 </sup> perché egli guarda dall'alto del suo santuario;<br>
        dal cielo il SIGNORE osserva la terra<br>
        <sup>20 </sup> per ascoltare i gemiti dei prigionieri,<br>
        per liberare i condannati a morte,<br>
        <sup>21 </sup> affinché proclamino il nome del SIGNORE in Sion,<br>
        la sua lode in Gerusalemme,<br>
        <sup>22 </sup> quando popoli e regni si raduneranno<br>
        per servire il SIGNORE.<br>
        <sup>23 </sup> Egli ha stremato le mie forze durante il cammino;<br>
        ha abbreviato i miei giorni.<br>
        <sup>24 </sup> Ho detto: «Dio mio, non portarmi via a metà dei miei
        giorni!»<br>
        I tuoi anni durano per ogni generazione:<br>
        <sup>25 </sup> nel passato tu hai creato la terra<br>
        e i cieli sono opera delle tue mani;<br>
        <sup>26 </sup> essi periranno, ma tu rimani;<br>
        tutti quanti si consumeranno come un vestito;<br>
        tu li cambierai come una veste e saranno cambiati.<br>
        <sup>27 </sup> Ma tu sei sempre lo stesso<br>
        e i tuoi anni non avranno mai fine.<br>
        <sup>28 </sup> I figli dei tuoi servi avranno una dimora<br>
        e la loro discendenza sarà stabile in tua presenza.
    </p>

    <h3 class="h3">Inno di lode</h3>

    <p class="p">
        <span class="color_of_chapter">103 </span>​​​<sup>1 </sup> Di Davide.<br>
        Benedici, anima mia, il SIGNORE;<br>
        e tutto quello che è in me, benedica il suo santo nome.<br>
        <sup>2 </sup> Benedici, anima mia, il SIGNORE<br>
        e non dimenticare nessuno dei suoi benefici.<br>
        <sup>3 </sup> Egli perdona tutte le tue colpe,<br>
        risana tutte le tue infermità;<br>
        <sup>4 </sup> salva la tua vita dalla fossa,<br>
        ti corona di bontà e compassioni;<br>
        <sup>5 </sup> egli sazia di beni la tua esistenza<br>
        e ti fa ringiovanire come l'aquila.<br>
        <sup>6 </sup> Il SIGNORE agisce con giustizia<br>
        e difende tutti gli oppressi.<br>
        <sup>7 </sup> Egli fece conoscere le sue vie a Mosè<br>
        e le sue opere ai figli d'Israele.<br>
        <sup>8 </sup> Il SIGNORE è pietoso e clemente,<br>
        lento all'ira e ricco di bontà.<br>
        <sup>9 </sup> Egli non contesta in eterno,<br>
        né serba la sua ira per sempre.<br>
        <sup>10 </sup> Egli non ci tratta secondo i nostri peccati<br>
        e non ci castiga in proporzione alle nostre colpe.<br>
        <sup>11 </sup> Come i cieli sono alti al di sopra della terra,<br>
        così è grande la sua bontà verso quelli che lo temono.<br>
        <sup>12 </sup> Come è lontano l'oriente dall'occidente,<br>
        così ha egli allontanato da noi le nostre colpe.<br>
        <sup>13 </sup> Come un padre è pietoso verso i suoi figli,<br>
        così è pietoso il SIGNORE verso quelli che lo temono.<br>
        <sup>14 </sup> Poiché egli conosce la nostra natura;<br>
        egli si ricorda che siamo polvere.<br>
        <sup>15 </sup> I giorni dell'uomo sono come l'erba;<br>
        egli fiorisce come il fiore dei campi;<br>
        <sup>16 </sup> se lo raggiunge un colpo di vento, esso non esiste più<br>
        e non si riconosce più il luogo dov'era.<br>
        <sup>17 </sup> Ma la bontà del SIGNORE è senza fine per quelli che lo
        temono,<br>
        e la sua misericordia per i figli dei loro figli,<br>
        <sup>18 </sup> per quelli che custodiscono il suo patto<br>
        e si ricordano di mettere in pratica i suoi comandamenti.<br>
        <sup>19 </sup> Il SIGNORE ha stabilito il suo trono nei cieli<br>
        e il suo dominio si estende su tutto.<br>
        <sup>20 </sup> Benedite il SIGNORE, voi suoi angeli,<br>
        potenti e forti, che fate ciò che egli dice,<br>
        ubbidienti alla voce della sua parola!<br>
        <sup>21 </sup> Benedite il SIGNORE, voi tutti gli eserciti suoi,<br>
        che siete suoi ministri e fate ciò che egli gradisce!<br>
        <sup>22 </sup> Benedite il SIGNORE, voi tutte le opere sue,<br>
        in tutti i luoghi del suo dominio!<br>
        Anima mia, benedici il SIGNORE!
    </p>

    <h3 class="h3">Lode a Dio per la bellezza del creato</h3>

    <p class="p">
        <span class="color_of_chapter">104 </span>​​​​<sup>1 </sup> Anima mia, benedici il SIGNORE!<br>
        SIGNORE, mio Dio, tu sei veramente grande;<br>
        sei vestito di splendore e di maestà.<br>
        <sup>2 </sup> Egli si avvolge di luce come di una veste;<br>
        stende i cieli come una tenda;<br>
        <sup>3 </sup> egli costruisce le sue alte stanze sulle acque;<br>
        fa delle nuvole il suo carro,<br>
        avanza sulle ali del vento;<br>
        <sup>4 </sup> fa dei venti i suoi messaggeri,<br>
        delle fiamme di fuoco i suoi ministri.<br>
        <sup>5 </sup> Egli ha fondato la terra sulle sue basi:<br>
        essa non vacillerà mai.<br>
        <sup>6 </sup> Tu l'avevi coperta dell'oceano come di una veste,<br>
        le acque si erano fermate sui monti.<br>
        <sup>7 </sup> Alla tua minaccia esse si ritirarono,<br>
        al fragore del tuo tuono fuggirono spaventate,<br>
        <sup>8 </sup> scavalcarono i monti, discesero per le vallate<br>
        fino al luogo che tu avevi fissato per loro.<br>
        <sup>9 </sup> Tu hai posto alle acque un limite che non oltrepasseranno;<br>
        esse non torneranno a coprire la terra.<br>
        <sup>10 </sup> Egli fa scaturire fonti nelle valli<br>
        ed esse scorrono tra le montagne;<br>
        <sup>11 </sup> abbeverano tutte le bestie della campagna,<br>
        gli asini selvatici vi si dissetano.<br>
        <sup>12 </sup> Vicino a loro si posano gli uccelli del cielo;<br>
        tra le fronde fanno udire la loro voce.<br>
        <sup>13 </sup> Egli annaffia i monti dall'alto delle sue stanze;<br>
        la terra è saziata con il frutto delle tue opere.<br>
        <sup>14 </sup> Egli fa germogliare l'erba per il bestiame,<br>
        le piante per il servizio dell'uomo;<br>
        fa uscire dalla terra il nutrimento:<br>
        <sup>15 </sup> il vino che rallegra il cuore dell'uomo,<br>
        l'olio che gli fa risplendere il volto<br>
        e il pane che sostenta il cuore dei mortali.<br>
        <sup>16 </sup> Si saziano gli alberi del SIGNORE,<br>
        i cedri del Libano che egli ha piantati.<br>
        <sup>17 </sup> Gli uccelli vi fanno i loro nidi;<br>
        la cicogna fa dei cipressi la sua dimora;<br>
        <sup>18 </sup> le alte montagne sono per i camosci,<br>
        le rocce sono rifugio per gli iraci.<br>
        <sup>19 </sup> Egli ha fatto la luna per stabilire le stagioni;<br>
        il sole conosce l'ora del suo tramonto.<br>
        <sup>20 </sup> Tu mandi le tenebre e si fa notte;<br>
        in essa si muovono tutte le bestie della foresta.<br>
        <sup>21 </sup> I leoncelli ruggiscono in cerca di preda<br>
        e chiedono a Dio il loro cibo.<br>
        <sup>22 </sup> Sorge il sole ed essi rientrano,<br>
        si accovacciano nelle loro tane.<br>
        <sup>23 </sup> L'uomo esce all'opera sua<br>
        e al suo lavoro fino alla sera.<br>
        <sup>24 </sup> Quanto sono numerose le tue opere, SIGNORE!<br>
        Tu le hai fatte tutte con sapienza;<br>
        la terra è piena delle tue ricchezze.<br>
        <sup>25 </sup> Ecco il mare, grande e immenso,<br>
        dove si muovono creature innumerevoli,<br>
        animali piccoli e grandi.<br>
        <sup>26 </sup> Là viaggiano le navi<br>
        e là nuota il leviatano, che hai creato perché vi si diverta.<br>
        <sup>27 </sup> Tutti quanti sperano in te<br>
        perché tu dia loro il cibo a suo tempo.<br>
        <sup>28 </sup> Tu lo dai loro ed essi lo raccolgono;<br>
        tu apri la mano e sono saziati di beni.<br>
        <sup>29 </sup> Tu nascondi la tua faccia e sono smarriti;<br>
        tu ritiri il loro fiato e muoiono,<br>
        ritornano nella loro polvere.<br>
        <sup>30 </sup> Tu mandi il tuo Spirito e sono creati,<br>
        e tu rinnovi la faccia della terra.<br>
        <sup>31 </sup> Duri per sempre la gloria del SIGNORE,<br>
        gioisca il SIGNORE delle sue opere!<br>
        <sup>32 </sup> Egli guarda la terra ed essa trema;<br>
        egli tocca i monti ed essi fumano.<br>
        <sup>33 </sup> Canterò al SIGNORE finché avrò vita;<br>
        salmeggerò al mio Dio finché esisterò.<br>
        <sup>34 </sup> Possa la mia meditazione essergli gradita!<br>
        Io esulterò nel SIGNORE.<br>
        <sup>35 </sup> Spariscano i peccatori dalla terra<br>
        e gli empi non siano più!<br>
        Anima mia, benedici il SIGNORE.<br>
        Alleluia.
    </p>

    <h3 class="h3">Fedeltà di Dio verso Israele</h3>

    <p class="p">
        <span class="color_of_chapter">105 </span>​​​​<sup>1 </sup> Celebrate il SIGNORE, invocate il suo nome;<br>
        fate conoscere i suoi prodigi tra i popoli.<br>
        <sup>2 </sup> Cantate e salmeggiate a lui,<br>
        meditate su tutte le sue meraviglie.<br>
        <sup>3 </sup> Esultate per il suo santo nome;<br>
        gioisca il cuore di quanti cercano il SIGNORE!<br>
        <sup>4 </sup> Cercate il SIGNORE e la sua forza,<br>
        cercate sempre il suo volto!<br>
        <sup>5 </sup> Ricordatevi dei prodigi fatti da lui,<br>
        dei suoi miracoli e dei giudizi della sua bocca,<br>
        <sup>6 </sup> voi, figli di Abraamo, suo servo,<br>
        discendenza di Giacobbe, suoi eletti!<br>
        <sup>7 </sup> Egli, il SIGNORE, è il nostro Dio;<br>
        i suoi giudizi si estendono su tutta la terra.<br>
        <sup>8 </sup> Egli si ricorda per sempre del suo patto,<br>
        della parola da lui data per mille generazioni,<br>
        <sup>9 </sup> del patto che fece con Abraamo,<br>
        del giuramento che fece a Isacco,<br>
        <sup>10 </sup> che confermò a Giacobbe come uno statuto,<br>
        a Israele come un patto eterno,<br>
        <sup>11 </sup> dicendo: «Ti darò il paese di Canaan<br>
        come vostra eredità».<br>
        <sup>12 </sup> Non erano allora che poca gente,<br>
        pochissimi e stranieri nel paese,<br>
        <sup>13 </sup> e andavano da una nazione all'altra,<br>
        da un regno a un altro popolo.<br>
        <sup>14 </sup> Egli non permise che alcuno li opprimesse;<br>
        per amor loro castigò dei re,<br>
        <sup>15 </sup> dicendo: «Non toccate i miei unti<br>
        e non fate alcun male ai miei profeti».<br>
        <sup>16 </sup> Poi chiamò la carestia nel paese<br>
        e fece mancare il pane che li sostentava.<br>
        <sup>17 </sup> Mandò davanti a loro un uomo,<br>
        Giuseppe, che fu venduto come schiavo.<br>
        <sup>18 </sup> Gli legarono i piedi con ceppi;<br>
        fu oppresso con catene di ferro.<br>
        <sup>19 </sup> Fino al tempo in cui si avverò quanto aveva predetto,<br>
        la parola del SIGNORE lo affinò.<br>
        <sup>20 </sup> Il re lo fece slegare,<br>
        il dominatore di popoli lo liberò;<br>
        <sup>21 </sup> lo stabilì signore della sua casa<br>
        e governatore di tutti i suoi beni,<br>
        <sup>22 </sup> per istruire i prìncipi secondo il suo giudizio<br>
        e insegnare ai suoi anziani la sapienza.<br>
        <sup>23 </sup> Allora Israele venne in Egitto<br>
        e Giacobbe soggiornò nel paese di Cam.<br>
        <sup>24 </sup> Dio moltiplicò grandemente il suo popolo<br>
        e lo rese più potente dei suoi avversari.<br>
        <sup>25 </sup> Poi mutò il cuore di questi; essi odiarono il suo popolo<br>
        e tramarono inganni contro i suoi servi.<br>
        <sup>26 </sup> Egli mandò Mosè, suo servo,<br>
        e Aaronne, che aveva scelto.<br>
        <sup>27 </sup> Essi operarono in mezzo a loro i miracoli da lui ordinati,<br>
        fecero dei prodigi nella terra di Cam.<br>
        <sup>28 </sup> Mandò le tenebre e si fece buio,<br>
        eppure non osservarono le sue parole.<br>
        <sup>29 </sup> Cambiò le acque in sangue<br>
        e fece morire i loro pesci.<br>
        <sup>30 </sup> La terra brulicò di rane,<br>
        fin nelle camere dei loro re.<br>
        <sup>31 </sup> Egli parlò, e vennero mosche velenose<br>
        e zanzare in tutto il loro territorio.<br>
        <sup>32 </sup> Mandò loro grandine invece di pioggia,<br>
        fiamme di fuoco sul loro paese.<br>
        <sup>33 </sup> Colpì le loro vigne e i loro fichi<br>
        e spezzò gli alberi del loro territorio.<br>
        <sup>34 </sup> Egli parlò, e vennero cavallette<br>
        e bruchi innumerevoli,<br>
        <sup>35 </sup> che divorarono tutta l'erba del paese<br>
        e mangiarono il frutto della loro terra.<br>
        <sup>36 </sup> Poi colpì tutti i primogeniti nel loro paese,<br>
        le primizie del loro vigore.<br>
        <sup>37 </sup> E fece uscire gli Israeliti con argento e oro<br>
        e nessuno vacillò nelle sue tribù.<br>
        <sup>38 </sup> Gli Egiziani si rallegrarono della loro partenza,<br>
        perché erano presi da terrore a causa loro.<br>
        <sup>39 </sup> Egli distese una nuvola per ripararli<br>
        e accese un fuoco per illuminarli di notte.<br>
        <sup>40 </sup> A loro richiesta fece venire delle quaglie<br>
        e li saziò con il pane del cielo.<br>
        <sup>41 </sup> Aprì la roccia e ne scaturirono acque:<br>
        esse scorrevano come fiume nel deserto.<br>
        <sup>42 </sup> Egli si ricordò della sua santa parola<br>
        e anche di Abraamo, suo servo.<br>
        <sup>43 </sup> Fece uscire il suo popolo con letizia<br>
        e i suoi eletti con grida di gioia.<br>
        <sup>44 </sup> Diede loro le terre delle nazioni<br>
        ed essi ereditarono il frutto della fatica dei popoli,<br>
        <sup>45 </sup> perché osservassero i suoi statuti<br>
        e ubbidissero alle sue leggi. Alleluia.
    </p>

    <h3 class="h3">L'infedeltà d'Israele e la bontà di Dio</h3>

    <p class="p">
        <span class="color_of_chapter">106 </span>​​​​<sup>1 </sup> Alleluia!<br>
        Celebrate il SIGNORE, perché egli è buono,<br>
        perché la sua bontà dura in eterno.<br>
        <sup>2 </sup> Chi può raccontare le gesta del SIGNORE,<br>
        o proclamare tutta la sua lode?<br>
        <sup>3 </sup> Beati coloro che osservano ciò che è prescritto,<br>
        che fanno ciò che è giusto, in ogni tempo!<br>
        <sup>4 </sup> O SIGNORE, ricòrdati di me quando usi benevolenza verso il
        tuo popolo;<br>
        visitami quando lo salverai,<br>
        <sup>5 </sup> perché io veda la felicità dei tuoi eletti,<br>
        mi rallegri della gioia della tua nazione<br>
        ed esulti con la tua eredità.<br>
        <sup>6 </sup> Noi e i nostri padri abbiamo peccato,<br>
        abbiamo mancato, abbiamo fatto il male.<br>
        <sup>7 </sup> I nostri padri in Egitto non compresero i tuoi prodigi;<br>
        non ricordarono le tue numerose benedizioni<br>
        e si ribellarono presso il mare, il mar Rosso.<br>
        <sup>8 </sup> Ma egli li salvò per amore del suo nome,<br>
        per far conoscere la sua potenza.<br>
        <sup>9 </sup> Sgridò il mar Rosso ed esso si prosciugò;<br>
        li guidò attraverso gli abissi marini come attraverso un deserto.<br>
        <sup>10 </sup> Li salvò dalla mano di chi li odiava<br>
        e li riscattò dalla mano del nemico.<br>
        <sup>11 </sup> Le acque ricoprirono i loro avversari;<br>
        non ne scampò neppure uno.<br>
        <sup>12 </sup> Allora credettero alle sue parole<br>
        e cantarono la sua lode.<br>
        <sup>13 </sup> Ben presto però dimenticarono le sue opere;<br>
        non aspettarono fiduciosi l'adempimento del suo piano,<br>
        <sup>14 </sup> ma nel deserto furono presi da cupidigia<br>
        e tentarono Dio nella solitudine.<br>
        <sup>15 </sup> Ed egli diede loro quanto chiedevano,<br>
        ma provocò in loro un morbo consumante.<br>
        <sup>16 </sup> Divennero invidiosi di Mosè nell'accampamento,<br>
        e di Aaronne, il santo del SIGNORE.<br>
        <sup>17 </sup> La terra si aprì, inghiottì Datan<br>
        e seppellì il gruppo di Abiram.<br>
        <sup>18 </sup> Un fuoco divampò nella loro assemblea,<br>
        la fiamma consumò gli empi.<br>
        <sup>19 </sup> Fecero un vitello in Oreb<br>
        e adorarono un'immagine di metallo fuso;<br>
        <sup>20 </sup> così sostituirono la gloria di Dio<br>
        con la figura di un bue che mangia l'erba.<br>
        <sup>21 </sup> Dimenticarono Dio, loro salvatore,<br>
        che aveva fatto cose grandi in Egitto,<br>
        <sup>22 </sup> cose meravigliose nel paese di Cam,<br>
        cose tremende sul mar Rosso.<br>
        <sup>23 </sup> Egli parlò di sterminarli;<br>
        tuttavia Mosè, suo eletto, stette sulla breccia davanti a lui<br>
        per impedire all'ira sua di distruggerli.<br>
        <sup>24 </sup> Disprezzarono il paese delizioso,<br>
        non credettero alla sua parola;<br>
        <sup>25 </sup> mormorarono sotto le loro tende<br>
        e non ascoltarono la voce del SIGNORE.<br>
        <sup>26 </sup> Perciò, egli alzò la mano su di loro<br>
        giurando di abbatterli nel deserto,<br>
        <sup>27 </sup> di far perire i loro discendenti fra le nazioni<br>
        e di disperderli per tutti i paesi.<br>
        <sup>28 </sup> Si misero sotto il giogo di Baal-Peor<br>
        e mangiarono i sacrifici dei morti.<br>
        <sup>29 </sup> Irritarono Dio con le loro azioni<br>
        e una pestilenza scoppiò tra loro.<br>
        <sup>30 </sup> Ma Fineas si alzò, fece giustizia<br>
        e il flagello cessò.<br>
        <sup>31 </sup> E ciò gli fu messo in conto come giustizia<br>
        di generazione in generazione, per sempre.<br>
        <sup>32 </sup> Lo provocarono presso le acque di Meriba<br>
        e ne venne del male a Mosè per causa loro;<br>
        <sup>33 </sup> perché inasprirono il suo spirito<br>
        ed egli parlò senza riflettere.<br>
        <sup>34 </sup> Essi non distrussero i popoli,<br>
        come il SIGNORE aveva loro comandato;<br>
        <sup>35 </sup> ma si mescolarono con le nazioni<br>
        e impararono le loro opere.<br>
        <sup>36 </sup> Servirono i loro idoli,<br>
        che divennero un laccio per essi;<br>
        <sup>37 </sup> sacrificarono i propri figli<br>
        e le proprie figlie ai demòni,<br>
        <sup>38 </sup> e sparsero il sangue innocente,<br>
        il sangue dei propri figli e delle proprie figlie,<br>
        che sacrificarono agli idoli di Canaan;<br>
        e il paese fu profanato dal sangue versato.<br>
        <sup>39 </sup> Essi si contaminarono con le loro opere<br>
        e si prostituirono con i loro atti.<br>
        <sup>40 </sup> L'ira del SIGNORE si accese contro il suo popolo<br>
        ed egli prese in abominio la sua eredità.<br>
        <sup>41 </sup> Li diede nelle mani delle nazioni<br>
        e furono dominati da quanti li odiavano.<br>
        <sup>42 </sup> I loro nemici li oppressero<br>
        e furono umiliati sotto la loro mano.<br>
        <sup>43 </sup> Molte volte li liberò,<br>
        ma essi si ostinavano a ribellarsi<br>
        e si rovinavano per la loro iniquità.<br>
        <sup>44 </sup> Tuttavia, volse a loro lo sguardo quando furono in
        angoscia,<br>
        quando udì il loro grido;<br>
        <sup>45 </sup> si ricordò del suo patto con loro<br>
        e nella sua grande misericordia si pentì.<br>
        <sup>46 </sup> Fece sì che avessero compassione di loro<br>
        tutti quelli che li avevano deportati.<br>
        <sup>47 </sup> Salvaci, o SIGNORE, Dio nostro,<br>
        e raccoglici di tra le nazioni,<br>
        perché celebriamo il tuo santo nome<br>
        e troviamo la nostra gloria nel lodarti.<br>
        <sup>48 </sup> Benedetto sia il SIGNORE, il Dio d'Israele,<br>
        d'eternità in eternità!<br>
        E tutto il popolo dica: «Amen!»<br>
        Alleluia.<br>
        Libro quinto, Salmi 107–150
    </p>

    <h3 class="h3">La grazia divina in favore dei riscattati</h3>

    <p class="p">
        <span class="color_of_chapter">107 </span>​​​​<sup>1 </sup> Celebrate il SIGNORE, perché egli è buono,<br>
        perché la sua bontà dura in eterno!<br>
        <sup>2 </sup> Così dicano i riscattati del SIGNORE,<br>
        che egli liberò dalla mano dell'avversario<br>
        <sup>3 </sup> e riunì da tutti i paesi,<br>
        da oriente e da occidente,<br>
        da settentrione e da mezzogiorno.<br>
        <sup>4 </sup> Essi vagavano nel deserto per vie desolate;<br>
        non trovavano città dove poter abitare.<br>
        <sup>5 </sup> Soffrivano la fame e la sete,<br>
        l'anima veniva meno in loro.<br>
        <sup>6 </sup> Ma nella loro angoscia gridarono al SIGNORE<br>
        ed egli li liberò dalle loro tribolazioni.<br>
        <sup>7 </sup> Li condusse per la retta via,<br>
        perché giungessero a una città da abitare.<br>
        <sup>8 </sup> Celebrino il SIGNORE per la sua bontà<br>
        e per i suoi prodigi in favore degli uomini!<br>
        <sup>9 </sup> Poiché egli ha ristorato l'anima assetata<br>
        e ha colmato di beni l'anima affamata.<br>
        <sup>10 </sup> Altri dimoravano in tenebre e in ombra di morte,<br>
        prigionieri nell'afflizione e nelle catene,<br>
        <sup>11 </sup> perché si erano ribellati alle parole di Dio<br>
        e avevano disprezzato gli avvertimenti dell'Altissimo;<br>
        <sup>12 </sup> perciò egli umiliò i loro cuori nella sofferenza;<br>
        essi caddero, e nessuno li soccorse.<br>
        <sup>13 </sup> Gridarono al SIGNORE nella loro angoscia<br>
        ed egli li salvò dalle loro tribolazioni;<br>
        <sup>14 </sup> li fece uscire dalle tenebre e dall'ombra di morte,<br>
        spezzò le loro catene.<br>
        <sup>15 </sup> Celebrino il SIGNORE per la sua bontà<br>
        e per i suoi prodigi in favore degli uomini!<br>
        <sup>16 </sup> Poiché egli ha sfondato porte di bronzo<br>
        e ha spezzato sbarre di ferro.<br>
        <sup>17 </sup> Soffrivano, gli stolti, per il loro comportamento ribelle<br>
        e per le proprie colpe;<br>
        <sup>18 </sup> l'anima loro rifiutava qualsiasi cibo<br>
        ed erano giunti fino alle soglie della morte.<br>
        <sup>19 </sup> Nell'angoscia gridarono al SIGNORE<br>
        ed egli li liberò dalle loro tribolazioni.<br>
        <sup>20 </sup> Mandò la sua parola e li guarì,<br>
        li salvò dalla morte.<br>
        <sup>21 </sup> Celebrino il SIGNORE per la sua bontà<br>
        e per i suoi prodigi in favore degli uomini!<br>
        <sup>22 </sup> Offrano sacrifici di lode<br>
        e raccontino le sue opere con gioia!<br>
        <sup>23 </sup> Quelli che solcano il mare su navi<br>
        e trafficano sulle grandi acque,<br>
        <sup>24 </sup> vedono le opere del SIGNORE<br>
        e le sue meraviglie negli abissi marini.<br>
        <sup>25 </sup> Egli comanda, e fa soffiare la tempesta<br>
        che solleva le onde.<br>
        <sup>26 </sup> Salgono al cielo, scendono negli abissi;<br>
        l'anima loro vien meno per l'angoscia.<br>
        <sup>27 </sup> Traballano, barcollano come ubriachi<br>
        e tutta la loro abilità svanisce.<br>
        <sup>28 </sup> Ma nell'angoscia gridano al SIGNORE<br>
        ed egli li libera dalle loro tribolazioni.<br>
        <sup>29 </sup> Egli riduce la tempesta al silenzio<br>
        e le onde del mare si calmano.<br>
        <sup>30 </sup> Si rallegrano alla vista delle acque calme<br>
        ed egli li conduce al porto tanto sospirato.<br>
        <sup>31 </sup> Celebrino il SIGNORE per la sua bontà<br>
        e per i suoi prodigi in favore degli uomini.<br>
        <sup>32 </sup> Lo esaltino nell'assemblea del popolo<br>
        e lo lodino nel consiglio degli anziani!<br>
        <sup>33 </sup> Egli muta i fiumi in deserto<br>
        e le fonti d'acqua in luoghi aridi;<br>
        <sup>34 </sup> la terra fertile in pianura di sale,<br>
        per la malvagità dei suoi abitanti.<br>
        <sup>35 </sup> Egli muta il deserto in lago<br>
        e la terra arida in fonti d'acqua.<br>
        <sup>36 </sup> Là fa risiedere gli affamati<br>
        ed essi fondano una città da abitare.<br>
        <sup>37 </sup> Vi seminano campi e vi piantano vigne<br>
        e ne raccolgono frutti abbondanti.<br>
        <sup>38 </sup> Egli li benedice perché crescano di numero<br>
        e non lascia diminuire il loro bestiame.<br>
        <sup>39 </sup> Ma poi, ridotti a pochi,<br>
        sono umiliati per l'oppressione,<br>
        per l'avversità e gli affanni.<br>
        <sup>40 </sup> Egli getta il disprezzo sui potenti<br>
        e li fa errare per deserti senza strade;<br>
        <sup>41 </sup> ma solleva il povero dalla miseria<br>
        e rende le famiglie numerose come greggi.<br>
        <sup>42 </sup> Gli uomini retti lo vedono, si rallegrano<br>
        e ogni malvagio ha la bocca chiusa.<br>
        <sup>43 </sup> Chi è saggio osservi queste cose<br>
        e consideri la bontà del SIGNORE.
    </p>

    <h3 class="h3">Preghiera e ringraziamento</h3>

    <p class="p">
        <span class="color_of_chapter">108 </span>​​​​<sup>1 </sup> Canto. Salmo di Davide.<br>
        Il mio cuore è ben disposto, o Dio,<br>
        io canterò e salmeggerò con riverenza.<br>
        <sup>2 </sup> Destatevi, saltèrio e cetra,<br>
        io voglio risvegliare l'alba.<br>
        <sup>3 </sup> Ti celebrerò tra i popoli, o SIGNORE,<br>
        e a te salmeggerò fra le nazioni.<br>
        <sup>4 </sup> Perché la tua bontà giunge fino ai cieli<br>
        e la tua fedeltà fino alle nuvole.<br>
        <sup>5 </sup> Innàlzati, o Dio, al di sopra dei cieli,<br>
        risplenda su tutta la terra la tua gloria!<br>
        <sup>6 </sup> Perché quelli che ami siano liberati,<br>
        salvaci con la tua destra e ascoltaci.<br>
        <sup>7 </sup> Dio ha parlato nel suo santuario: «Io trionferò,<br>
        dividerò Sichem e misurerò la valle di Succot.<br>
        <sup>8 </sup> Mio è Galaad, mio è Manasse,<br>
        Efraim è l'elmo del mio capo, Giuda è il mio scettro.<br>
        <sup>9 </sup> Moab è il catino dove mi lavo;<br>
        sopra Edom getterò il mio sandalo;<br>
        sulla Filistia proromperò in grida di trionfo».<br>
        <sup>10 </sup> Chi mi guiderà alla città forte?<br>
        Chi mi condurrà fino in Edom?<br>
        <sup>11 </sup> Non sei forse tu, o Dio, che ci hai respinti<br>
        e non esci più, o Dio, con i nostri eserciti?<br>
        <sup>12 </sup> Aiutaci a uscire dalle difficoltà,<br>
        perché vano è il soccorso dell'uomo.<br>
        <sup>13 </sup> Con Dio noi faremo cose grandi<br>
        ed egli schiaccerà i nostri nemici.
    </p>

    <h3 class="h3">Preghiera contro l'empio</h3>

    <p class="p">
        <span class="color_of_chapter">109 </span>​​​<sup>1 </sup> Al direttore del coro.<br>
        Salmo di Davide.<br>
        Dio della mia lode, non tacere,<br>
        <sup>2 </sup> perché la bocca dell'empio e la bocca del disonesto<br>
        si sono aperte contro di me;<br>
        mi hanno parlato con lingua bugiarda.<br>
        <sup>3 </sup> Mi hanno assalito con parole d'odio<br>
        e mi hanno fatto guerra senza motivo.<br>
        <sup>4 </sup> In cambio della mia amicizia, mi accusano,<br>
        e io non faccio che pregare.<br>
        <sup>5 </sup> Essi mi hanno reso male per bene,<br>
        e odio in cambio di amore.<br>
        <sup>6 </sup> Suscita un empio contro di lui,<br>
        e un accusatore stia alla sua destra.<br>
        <sup>7 </sup> Quando sarà giudicato, esca condannato,<br>
        e la sua preghiera gli sia imputata come peccato.<br>
        <sup>8 </sup> Siano pochi i suoi giorni:<br>
        un altro prenda il suo posto.<br>
        <sup>9 </sup> I suoi figli diventino orfani<br>
        e sua moglie vedova.<br>
        <sup>10 </sup> I suoi figli siano vagabondi e mendicanti<br>
        e cerchino il pane lontano dalle loro case in rovina.<br>
        <sup>11 </sup> L'usuraio divori tutto il suo patrimonio<br>
        ed estranei lo spoglino del frutto delle sue fatiche.<br>
        <sup>12 </sup> Nessuno sia misericordioso con lui<br>
        e nessuno abbia pietà dei suoi orfani.<br>
        <sup>13 </sup> La sua discendenza sia distrutta;<br>
        nella seconda generazione sia cancellato il loro nome!<br>
        <sup>14 </sup> L'iniquità dei suoi padri sia ricordata dal SIGNORE<br>
        e il peccato di sua madre non sia cancellato.<br>
        <sup>15 </sup> Siano quei peccati sempre davanti al SIGNORE,<br>
        e faccia egli sparire dalla terra il ricordo di lui.<br>
        <sup>16 </sup> Infatti non si è ricordato di fare il bene,<br>
        ma ha perseguitato il misero, il povero<br>
        e chi ha il cuore spezzato, per farlo morire.<br>
        <sup>17 </sup> Egli ha amato la maledizione:<br>
        essa ricada su di lui!<br>
        Non si è compiaciuto nella benedizione:<br>
        questa se ne stia lontana da lui!<br>
        <sup>18 </sup> Si è coperto di maledizione come se fosse il suo vestito;<br>
        essa è penetrata come acqua dentro di lui,<br>
        e come olio nelle sue ossa.<br>
        <sup>19 </sup> Sia per lui come vestito che lo ricopre,<br>
        come cintura che lo lega per sempre!<br>
        <sup>20 </sup> Sia questa da parte del SIGNORE la ricompensa per i miei
        avversari<br>
        e per quanti proferiscono del male contro l'anima mia.<br>
        <sup>21 </sup> Ma tu, o DIO, Signore, intervieni in mio favore,<br>
        per amore del tuo nome;<br>
        salvami, perché la tua misericordia è benevola.<br>
        <sup>22 </sup> Io sono misero e povero<br>
        e il mio cuore è ferito dentro di me.<br>
        <sup>23 </sup> Me ne vado come ombra che si allunga,<br>
        sono cacciato via come una cavalletta.<br>
        <sup>24 </sup> Le mie ginocchia vacillano per il digiuno<br>
        e il mio corpo è gracile e deperisce.<br>
        <sup>25 </sup> Sono diventato per loro un oggetto di scherno;<br>
        quando mi vedono scuotono il capo.<br>
        <sup>26 </sup> Aiutami, o SIGNORE, mio Dio,<br>
        salvami per la tua grazia,<br>
        <sup>27 </sup> e sappiano che questo è opera della tua mano,<br>
        che sei tu, o SIGNORE, che l'hai fatto.<br>
        <sup>28 </sup> Essi maledicono, ma tu benedirai;<br>
        s'innalzano e resteranno confusi,<br>
        ma il tuo servo esulterà.<br>
        <sup>29 </sup> I miei avversari saranno coperti d'infamia<br>
        e avvolti di vergogna come di un mantello!<br>
        <sup>30 </sup> A voce alta celebrerò il SIGNORE,<br>
        lo loderò in mezzo all'assemblea,<br>
        <sup>31 </sup> poiché egli sta alla destra del povero<br>
        per salvarlo da quelli che lo condannano a morte.
    </p>

    <h3 class="h3">Il Messia, Re e Sacerdote</h3>

    <p class="p">
        <span class="color_of_chapter">110 </span>​​​​<sup>1 </sup> Salmo di Davide.<br>
        Il SIGNORE ha detto al mio Signore: «Siedi alla mia destra<br>
        finché io abbia fatto dei tuoi nemici lo sgabello dei tuoi piedi».<br>
        <sup>2 </sup> Il SIGNORE stenderà da Sion lo scettro del tuo potere.<br>
        Domina in mezzo ai tuoi nemici!<br>
        <sup>3 </sup> Il tuo popolo si offre volenteroso<br>
        quando raduni il tuo esercito.<br>
        Parata di santità, dal seno dell'alba<br>
        la tua gioventù viene a te come rugiada.<br>
        <sup>4 </sup> Il SIGNORE ha giurato e non si pentirà:<br>
        «Tu sei Sacerdote in eterno,<br>
        secondo l'ordine di Melchisedec».<br>
        <sup>5 </sup> Il Signore, alla tua destra,<br>
        schiaccia dei re nel giorno della sua ira,<br>
        <sup>6 </sup> giudica i popoli, ammucchia i cadaveri,<br>
        stritola la testa ai nemici in un vasto territorio.<br>
        <sup>7 </sup> Si disseta al torrente lungo il cammino<br>
        e perciò terrà alta la testa.
    </p>

    <h3 class="h3">Le opere mirabili di Dio</h3>

    <p class="p">
        <span class="color_of_chapter">111 </span>​​​​<sup>1 </sup> Alleluia.<br>
        Io celebrerò il SIGNORE con tutto il cuore<br>
        nel convegno dei giusti e nell'assemblea.<br>
        <sup>2 </sup> Grandi sono le opere del SIGNORE<br>
        e contemplate da chi le ama.<br>
        <sup>3 </sup> Le sue opere sono splendide e magnifiche<br>
        e la sua giustizia dura in eterno.<br>
        <sup>4 </sup> Ha lasciato il ricordo dei suoi prodigi;<br>
        il SIGNORE è pietoso e misericordioso.<br>
        <sup>5 </sup> Egli dà cibo a quanti lo temono<br>
        e si ricorda in eterno del suo patto.<br>
        <sup>6 </sup> Egli ha mostrato al suo popolo la potenza delle sue opere,<br>
        gli ha dato l'eredità delle nazioni.<br>
        <sup>7 </sup> Le opere delle sue mani sono verità e giustizia;<br>
        tutti i suoi precetti sono fermi,<br>
        <sup>8 </sup> stabili in eterno,<br>
        fatti con verità e rettitudine.<br>
        <sup>9 </sup> Egli ha mandato a liberare il suo popolo,<br>
        ha stabilito il suo patto per sempre;<br>
        santo e tremendo è il suo nome.<br>
        <sup>10 </sup> Il timore del SIGNORE è il principio della sapienza;<br>
        hanno buon senso quanti lo praticano.<br>
        La sua lode dura in eterno.
    </p>

    <h3 class="h3">Felicità del giusto</h3>

    <p class="p">
        <span class="color_of_chapter">112 </span>​​​​<sup>1 </sup> Alleluia.<br>
        Beato l'uomo che teme il SIGNORE<br>
        e trova grande gioia nei suoi comandamenti.<br>
        <sup>2 </sup> Potente sulla terra sarà la sua discendenza;<br>
        la stirpe degli uomini retti sarà benedetta.<br>
        <sup>3 </sup> Abbondanza e ricchezze sono in casa sua<br>
        e la sua giustizia dura per sempre.<br>
        <sup>4 </sup> La luce spunta nelle tenebre per gli onesti,<br>
        per chi è misericordioso, pietoso e giusto.<br>
        <sup>5 </sup> Felice l'uomo che ha compassione, dà in prestito<br>
        e amministra i suoi affari con giustizia,<br>
        <sup>6 </sup> perché non vacillerà mai;<br>
        il giusto sarà ricordato per sempre.<br>
        <sup>7 </sup> Egli non temerà cattive notizie;<br>
        il suo cuore è saldo, fiducioso nel SIGNORE.<br>
        <sup>8 </sup> Il suo cuore è tenace, privo di paure,<br>
        e alla fine vedrà sui suoi nemici quanto desidera.<br>
        <sup>9 </sup> Egli ha dato generosamente ai bisognosi;<br>
        la sua giustizia dura per sempre<br>
        e la sua fronte si alza gloriosa.<br>
        <sup>10 </sup> L'empio lo vede, si irrita,<br>
        digrigna i denti e si consuma;<br>
        il desiderio degli empi non potrà mai avverarsi.
    </p>

    <h3 class="h3">Bontà di Dio verso i bisognosi</h3>

    <p class="p">
        <span class="color_of_chapter">113 </span>​​​​<sup>1 </sup> Alleluia.<br>
        Lodate, o servi del SIGNORE,<br>
        lodate il nome del SIGNORE.<br>
        <sup>2 </sup> Sia benedetto il nome del SIGNORE,<br>
        ora e sempre!<br>
        <sup>3 </sup> Dal sol levante fino al ponente<br>
        sia lodato il nome del SIGNORE.<br>
        <sup>4 </sup> Il SIGNORE è superiore a tutte le nazioni<br>
        e la sua gloria è al di sopra dei cieli.<br>
        <sup>5 </sup> Chi è simile al SIGNORE, al nostro Dio,<br>
        che siede sul trono in alto,<br>
        <sup>6 </sup> che si abbassa a guardare<br>
        nei cieli e sulla terra?<br>
        <sup>7 </sup> Egli rialza il misero dalla polvere<br>
        e solleva il povero dal letame,<br>
        <sup>8 </sup> per farlo sedere con i prìncipi,<br>
        con i prìncipi del suo popolo.<br>
        <sup>9 </sup> Fa abitare la sterile in famiglia,<br>
        quale madre felice tra i suoi figli.<br>
        Alleluia.
    </p>

    <h3 class="h3">Ricordo delle liberazioni del passato</h3>

    <p class="p">
        <span class="color_of_chapter">114 </span>​​​​<sup>1 </sup> Quando Israele uscì dall'Egitto<br>
        e la casa di Giacobbe da un popolo di lingua straniera,<br>
        <sup>2 </sup> Giuda divenne il santuario del SIGNORE<br>
        e Israele il suo dominio.<br>
        <sup>3 </sup> Il mare lo vide e fuggì,<br>
        il Giordano si volse indietro.<br>
        <sup>4 </sup> I monti saltellarono come montoni,<br>
        i colli come agnelli.<br>
        <sup>5 </sup> Che avevi tu, o mare, per fuggire?<br>
        E tu, Giordano, perché tornasti indietro?<br>
        <sup>6 </sup> E voi, monti, perché saltellaste come montoni<br>
        e voi, colli, come agnelli?<br>
        <sup>7 </sup> Trema, o terra, alla presenza del Signore,<br>
        alla presenza del Dio di Giacobbe,<br>
        <sup>8 </sup> che mutò la roccia in lago,<br>
        il macigno in sorgente d'acqua.
    </p>

    <h3 class="h3">Gloria al nome di Dio</h3>

    <p class="p">
        <span class="color_of_chapter">115 </span>​​​​<sup>1 </sup> Non a noi, o SIGNORE, non a noi,<br>
        ma al tuo nome da' gloria,<br>
        per la tua bontà e per la tua fedeltà!<br>
        <sup>2 </sup> Perché le nazioni dovrebbero dire:<br>
        «Dov'è il loro Dio?»<br>
        <sup>3 </sup> Il nostro Dio è nei cieli;<br>
        egli fa tutto ciò che gli piace.<br>
        <sup>4 </sup> I loro idoli sono argento e oro,<br>
        opera delle mani dell'uomo.<br>
        <sup>5 </sup> Hanno bocca e non parlano,<br>
        hanno occhi e non vedono,<br>
        <sup>6 </sup> hanno orecchi e non odono,<br>
        hanno naso e non odorano,<br>
        <sup>7 </sup> hanno mani e non toccano,<br>
        hanno piedi e non camminano,<br>
        la loro gola non emette alcun suono.<br>
        <sup>8 </sup> Come loro sono quelli che li fanno,<br>
        tutti quelli che in essi confidano.<br>
        <sup>9 </sup> Israele, confida nel SIGNORE!<br>
        Egli è il loro aiuto e il loro scudo.<br>
        <sup>10 </sup> Casa di Aaronne, confida nel SIGNORE!<br>
        Egli è il loro aiuto e il loro scudo.<br>
        <sup>11 </sup> Voi che temete il SIGNORE, confidate nel SIGNORE!<br>
        Egli è il loro aiuto e il loro scudo.<br>
        <sup>12 </sup> Il SIGNORE si è ricordato di noi;<br>
        egli benedirà, sì, benedirà la casa d'Israele,<br>
        benedirà la casa di Aaronne,<br>
        <sup>13 </sup> benedirà quelli che temono il SIGNORE,<br>
        piccoli e grandi.<br>
        <sup>14 </sup> Il SIGNORE moltiplichi le sue grazie<br>
        a voi e ai vostri figli.<br>
        <sup>15 </sup> Siate benedetti dal SIGNORE,<br>
        che ha fatto il cielo e la terra.<br>
        <sup>16 </sup> I cieli sono i cieli del SIGNORE,<br>
        ma la terra l'ha data agli uomini.<br>
        <sup>17 </sup> Non sono i morti che lodano il SIGNORE,<br>
        né alcuno di quelli che scendono nella tomba;<br>
        <sup>18 </sup> ma noi benediremo il SIGNORE,<br>
        ora e sempre.<br>
        Alleluia.
    </p>

    <h3 class="h3">Lode per la liberazione</h3>

    <p class="p">
        <span class="color_of_chapter">116 </span>​​​​<sup>1 </sup> Io amo il SIGNORE perché ha udito<br>
        la mia voce e le mie suppliche.<br>
        <sup>2 </sup> Poiché ha teso l'orecchio verso di me,<br>
        io lo invocherò per tutta la mia vita.<br>
        <sup>3 </sup> I legami della morte mi avevano circondato,<br>
        le angosce del soggiorno dei morti mi avevano colto;<br>
        mi avevano raggiunto la disgrazia e il dolore.<br>
        <sup>4 </sup> Ma io invocai il nome del SIGNORE:<br>
        «SIGNORE, libera l'anima mia!»<br>
        <sup>5 </sup> Il SIGNORE è pietoso e giusto,<br>
        il nostro Dio è misericordioso.<br>
        <sup>6 </sup> Il SIGNORE protegge i semplici;<br>
        io ero ridotto in misero stato ed egli mi ha salvato.<br>
        <sup>7 </sup> Ritorna, anima mia, al tuo riposo,<br>
        perché il SIGNORE ti ha colmata di grazie.<br>
        <sup>8 </sup> Tu hai preservato l'anima mia dalla morte,<br>
        i miei occhi dalle lacrime,<br>
        i miei piedi da cadute.<br>
        <sup>9 </sup> Io camminerò alla presenza del SIGNORE<br>
        sulla terra dei viventi.<br>
        <sup>10 </sup> Ho creduto, perciò ho parlato.<br>
        Io ero molto afflitto.<br>
        <sup>11 </sup> Dicevo nel mio turbamento:<br>
        «Ogni uomo è bugiardo».<br>
        <sup>12 </sup> Che potrò ricambiare al SIGNORE<br>
        per tutti i benefici che mi ha fatti?<br>
        <sup>13 </sup> Io alzerò il calice della salvezza<br>
        e invocherò il nome del SIGNORE.<br>
        <sup>14 </sup> Scioglierò i miei voti al SIGNORE<br>
        e lo farò in presenza di tutto il suo popolo.<br>
        <sup>15 </sup> È preziosa agli occhi del SIGNORE<br>
        la morte dei suoi fedeli.<br>
        <sup>16 </sup> Sì, o SIGNORE, io sono il tuo servo,<br>
        sono tuo servo, figlio della tua serva;<br>
        tu hai spezzato le mie catene.<br>
        <sup>17 </sup> Io ti offrirò un sacrificio di lode<br>
        e invocherò il nome del SIGNORE.<br>
        <sup>18 </sup> Adempirò le mie promesse al SIGNORE<br>
        e lo farò in presenza di tutto il suo popolo,<br>
        <sup>19 </sup> nei cortili della casa del SIGNORE,<br>
        in mezzo a te, o Gerusalemme.<br>
        Alleluia.
    </p>

    <h3 class="h3">Lode universale a Dio</h3>

    <p class="p">
        <span class="color_of_chapter">117 </span>​​​<sup>1 </sup> Lodate il SIGNORE, voi nazioni tutte!<br>
        Celebratelo, voi tutti i popoli!<br>
        <sup>2 </sup> Poiché la sua bontà verso di noi è grande<br>
        e la fedeltà del SIGNORE dura per sempre.<br>
        Alleluia.
    </p>

    <h3 class="h3">Lode a Dio per la sua misericordia e bontà</h3>

    <p class="p">
        <span class="color_of_chapter">118 </span>​​​​<sup>1 </sup> Celebrate il SIGNORE, perché egli è buono,<br>
        perché la sua bontà dura in eterno.<br>
        <sup>2 </sup> Sì, dica Israele:<br>
        «La sua bontà dura in eterno».<br>
        <sup>3 </sup> Sì, dica la casa di Aaronne:<br>
        «La sua bontà dura in eterno».<br>
        <sup>4 </sup> Sì, dicano quelli che temono il SIGNORE:<br>
        «La sua bontà dura in eterno».<br>
        <sup>5 </sup> Nella mia angoscia invocai il SIGNORE;<br>
        il SIGNORE mi rispose e mi portò in salvo.<br>
        <sup>6 </sup> Il SIGNORE è per me, io non temerò;<br>
        che cosa può farmi l'uomo?<br>
        <sup>7 </sup> Il SIGNORE è per me, fra i miei soccorritori,<br>
        e io vedrò quanto desidero sui miei nemici.<br>
        <sup>8 </sup> È meglio rifugiarsi nel SIGNORE<br>
        che confidare nell'uomo;<br>
        <sup>9 </sup> è meglio rifugiarsi nel SIGNORE<br>
        che confidare nei prìncipi.<br>
        <sup>10 </sup> Tutte le nazioni mi avevano circondato;<br>
        nel nome del SIGNORE, eccole da me sconfitte.<br>
        <sup>11 </sup> Mi avevano circondato, sì, mi avevano accerchiato;<br>
        nel nome del SIGNORE, eccole da me sconfitte.<br>
        <sup>12 </sup> Mi avevano circondato come api,<br>
        ma sono state spente come fuoco di spine;<br>
        nel nome del SIGNORE io le ho sconfitte.<br>
        <sup>13 </sup> Tu mi avevi spinto con violenza per farmi cadere,<br>
        ma il SIGNORE mi ha soccorso.<br>
        <sup>14 </sup> Il SIGNORE è la mia forza e il mio cantico,<br>
        egli è stato la mia salvezza.<br>
        <sup>15 </sup> Un grido d'esultanza e di vittoria risuona nelle tende dei
        giusti:<br>
        «La destra del SIGNORE fa prodigi.<br>
        <sup>16 </sup> La destra del SIGNORE si è alzata,<br>
        la destra del SIGNORE fa prodigi».<br>
        <sup>17 </sup> Io non morirò, anzi vivrò,<br>
        e racconterò le opere del SIGNORE.<br>
        <sup>18 </sup> Certo, il SIGNORE mi ha castigato,<br>
        ma non mi ha dato in balìa della morte.<br>
        <sup>19 </sup> Apritemi le porte della giustizia;<br>
        io vi entrerò e celebrerò il SIGNORE.<br>
        <sup>20 </sup> Questa è la porta del SIGNORE;<br>
        i giusti entreranno per essa.<br>
        <sup>21 </sup> Ti celebrerò perché mi hai risposto<br>
        e sei stato la mia salvezza.<br>
        <sup>22 </sup> La pietra che i costruttori avevano disprezzata<br>
        è divenuta la pietra angolare.<br>
        <sup>23 </sup> Questa è opera del SIGNORE,<br>
        è cosa meravigliosa agli occhi nostri.<br>
        <sup>24 </sup> Questo è il giorno che il SIGNORE ci ha preparato;<br>
        festeggiamo e rallegriamoci in esso.<br>
        <sup>25 </sup> O SIGNORE, dacci la salvezza!<br>
        O SIGNORE, facci prosperare!<br>
        <sup>26 </sup> Benedetto colui che viene nel nome del SIGNORE.<br>
        Noi vi benediciamo dalla casa del SIGNORE.<br>
        <sup>27 </sup> Il SIGNORE è Dio e risplende su di noi;<br>
        legate la vittima della solennità e portatela ai corni dell'altare.<br>
        <sup>28 </sup> Tu sei il mio Dio, io ti celebrerò;<br>
        tu sei il mio Dio, io ti esalterò.<br>
        <sup>29 </sup> Celebrate il SIGNORE, poiché è buono,<br>
        perché la sua bontà dura in eterno.
    </p>

    <h3 class="h3">Le varie caratteristiche della Parola di Dio</h3>

    <p class="p">
        <span class="color_of_chapter">119 </span>​​​​<sup>1 </sup> (ALEF) Beati quelli che sono integri nelle loro vie,<br>
        che camminano secondo la legge del SIGNORE.<br>
        <sup>2 </sup> Beati quelli che osservano i suoi insegnamenti,<br>
        che lo cercano con tutto il cuore<br>
        <sup>3 </sup> e non commettono il male,<br>
        ma camminano nelle sue vie.<br>
        <sup>4 </sup> Tu hai dato i tuoi precetti<br>
        perché siano osservati con cura.<br>
        <sup>5 </sup> Sia ferma la mia condotta<br>
        nell'osservanza dei tuoi statuti!<br>
        <sup>6 </sup> Non dovrò vergognarmi<br>
        quando considererò tutti i tuoi comandamenti.<br>
        <sup>7 </sup> Ti celebrerò con cuore retto,<br>
        imparando i tuoi giusti decreti.<br>
        <sup>8 </sup> Osserverò i tuoi statuti,<br>
        non abbandonarmi mai.<br>
        (BET)<br>
        <sup>9 </sup> Come potrà il giovane rendere pura la sua via?<br>
        Badando a essa mediante la tua parola.<br>
        <sup>10 </sup> Ti ho cercato con tutto il mio cuore;<br>
        non lasciare che mi allontani dai tuoi comandamenti.<br>
        <sup>11 </sup> Ho conservato la tua parola nel mio cuore<br>
        per non peccare contro di te.<br>
        <sup>12 </sup> Tu sei benedetto, o SIGNORE;<br>
        insegnami i tuoi statuti.<br>
        <sup>13 </sup> Ho enumerato con le mie labbra<br>
        tutti i giudizi della tua bocca.<br>
        <sup>14 </sup> Gioisco seguendo le tue testimonianze,<br>
        come se possedessi tutte le ricchezze.<br>
        <sup>15 </sup> Io mediterò sui tuoi precetti<br>
        e considererò i tuoi sentieri.<br>
        <sup>16 </sup> Mi diletterò nei tuoi statuti<br>
        e non dimenticherò la tua parola.<br>
        (GHIMEL)<br>
        <sup>17 </sup> Fa' del bene al tuo servo perché io viva<br>
        e osservi la tua parola.<br>
        <sup>18 </sup> Apri i miei occhi e contemplerò<br>
        le meraviglie della tua legge.<br>
        <sup>19 </sup> Io sono straniero sulla terra;<br>
        non nascondermi i tuoi comandamenti.<br>
        <sup>20 </sup> L'anima mia si consuma per il desiderio<br>
        dei tuoi giudizi in ogni tempo.<br>
        <sup>21 </sup> Tu rimproveri i superbi, i maledetti,<br>
        che si allontanano dai tuoi comandamenti.<br>
        <sup>22 </sup> Togli via da me l'insulto e il disprezzo<br>
        perché ho osservato le tue testimonianze.<br>
        <sup>23 </sup> Quando i potenti si siedono a sparlare di me,<br>
        il tuo servo medita i tuoi statuti.<br>
        <sup>24 </sup> Le tue testimonianze sono la mia gioia;<br>
        esse sono i miei consiglieri.<br>
        (DALET)<br>
        <sup>25 </sup> L'anima mia è avvilita nella polvere;<br>
        ravvivami secondo la tua parola.<br>
        <sup>26 </sup> Ti ho confidato le mie vie e tu mi hai risposto;<br>
        insegnami i tuoi statuti.<br>
        <sup>27 </sup> Fammi comprendere la via dei tuoi precetti<br>
        e io mediterò sui tuoi prodigi.<br>
        <sup>28 </sup> L'anima mia, dal dolore, si consuma in lacrime;<br>
        dammi sollievo con la tua parola.<br>
        <sup>29 </sup> Tieni lontana da me la via della menzogna<br>
        e, nella tua grazia, fammi comprendere la tua legge.<br>
        <sup>30 </sup> Io ho scelto la via della fedeltà,<br>
        ho posto i tuoi giudizi davanti ai miei occhi.<br>
        <sup>31 </sup> Ho aderito ai tuoi statuti;<br>
        o SIGNORE, non permettere che io sia confuso.<br>
        <sup>32 </sup> Io correrò per la via dei tuoi comandamenti,<br>
        perché mi hai allargato il cuore.<br>
        (HE)<br>
        <sup>33 </sup> Insegnami, o SIGNORE, la via dei tuoi statuti<br>
        e io la seguirò sino alla fine.<br>
        <sup>34 </sup> Dammi intelligenza e osserverò la tua legge;<br>
        la praticherò con tutto il cuore.<br>
        <sup>35 </sup> Guidami per il sentiero dei tuoi comandamenti,<br>
        poiché in esso trovo la mia gioia.<br>
        <sup>36 </sup> Inclina il mio cuore alle tue testimonianze<br>
        e non alla cupidigia.<br>
        <sup>37 </sup> Distogli gli occhi miei dal contemplare la vanità<br>
        e fammi vivere nelle tue vie.<br>
        <sup>38 </sup> Sii fedele alla parola data al tuo servo,<br>
        perché si abbia timore di te.<br>
        <sup>39 </sup> Allontana da me il disprezzo che mi avvilisce,<br>
        perché i tuoi giudizi sono buoni.<br>
        <sup>40 </sup> Ecco, io desidero i tuoi precetti,<br>
        ravvivami nella tua giustizia.<br>
        (VAV)<br>
        <sup>41 </sup> Mi raggiunga la tua bontà, o SIGNORE,<br>
        e salvami, secondo la tua parola;<br>
        <sup>42 </sup> e avrò di che rispondere a chi mi offende,<br>
        perché confido nella tua parola.<br>
        <sup>43 </sup> Non togliere mai dalla mia bocca la parola giusta,<br>
        perché spero nei tuoi giudizi.<br>
        <sup>44 </sup> Io osserverò sempre la tua legge,<br>
        per l'eternità.<br>
        <sup>45 </sup> Sicuro proseguirò nella mia strada,<br>
        perché ricerco i tuoi precetti.<br>
        <sup>46 </sup> Parlerò delle tue testimonianze davanti ai re<br>
        e non avrò da vergognarmi.<br>
        <sup>47 </sup> Troverò gioia nei tuoi comandamenti,<br>
        perché li amo.<br>
        <sup>48 </sup> Alzerò le mie mani verso i tuoi comandamenti che amo<br>
        e mediterò sui tuoi statuti.<br>
        (ZAIN)<br>
        <sup>49 </sup> Ricòrdati della parola data al tuo servo,<br>
        con la quale mi hai fatto sperare.<br>
        <sup>50 </sup> Questo mi è di conforto nell'afflizione:<br>
        che la tua parola mi fa vivere.<br>
        <sup>51 </sup> I superbi mi coprono di scherno,<br>
        ma io non mi svio dalla tua legge.<br>
        <sup>52 </sup> Ricordo i tuoi giudizi antichi, o SIGNORE,<br>
        e mi consolo.<br>
        <sup>53 </sup> Grande sdegno mi prende a causa degli empi<br>
        che abbandonano la tua legge.<br>
        <sup>54 </sup> I tuoi statuti sono per me dei cantici,<br>
        nella casa dove sono ospite.<br>
        <sup>55 </sup> Ricordo il tuo nome nella notte, o SIGNORE,<br>
        e osservo la tua legge.<br>
        <sup>56 </sup> Ho questo conforto:<br>
        che osservo i tuoi precetti.<br>
        (HET)<br>
        <sup>57 </sup> Il SIGNORE è la mia parte;<br>
        ho promesso di osservare le tue parole.<br>
        <sup>58 </sup> Ti ho supplicato con tutto il cuore:<br>
        «Abbi pietà di me, secondo la tua parola».<br>
        <sup>59 </sup> Ho esaminato le mie vie<br>
        e ho orientato i miei passi verso le tue testimonianze.<br>
        <sup>60 </sup> Senza indugiare, mi sono affrettato<br>
        a osservare i tuoi comandamenti.<br>
        <sup>61 </sup> Le corde degli empi mi hanno avvinghiato,<br>
        ma io non ho dimenticato la tua legge.<br>
        <sup>62 </sup> A metà della notte mi alzo per lodarti<br>
        a motivo dei tuoi giusti giudizi.<br>
        <sup>63 </sup> Io sono amico di tutti quelli che ti temono,<br>
        di quelli che osservano i tuoi precetti.<br>
        <sup>64 </sup> SIGNORE, la terra è piena della tua bontà;<br>
        insegnami i tuoi statuti.<br>
        (TET)<br>
        <sup>65 </sup> Tu hai fatto del bene al tuo servo,<br>
        o SIGNORE, secondo la tua parola.<br>
        <sup>66 </sup> Concedimi senno e intelligenza,<br>
        perché ho creduto nei tuoi comandamenti.<br>
        <sup>67 </sup> Prima di essere afflitto, andavo errando,<br>
        ma ora osservo la tua parola.<br>
        <sup>68 </sup> Tu sei buono e fai del bene;<br>
        insegnami i tuoi statuti.<br>
        <sup>69 </sup> I superbi inventano menzogne contro di me,<br>
        ma io osservo i tuoi precetti con tutto il cuore.<br>
        <sup>70 </sup> Il loro cuore è insensibile come il grasso,<br>
        ma io mi diletto nella tua legge.<br>
        <sup>71 </sup> È stata un bene per me l'afflizione subita,<br>
        perché imparassi i tuoi statuti.<br>
        <sup>72 </sup> La legge della tua bocca per me vale più<br>
        di migliaia di monete d'oro e d'argento.<br>
        (IOD)<br>
        <sup>73 </sup> Le tue mani mi hanno fatto e formato;<br>
        dammi intelligenza e imparerò i tuoi comandamenti.<br>
        <sup>74 </sup> Quelli che ti temono mi vedranno e si rallegreranno,<br>
        perché ho sperato nella tua parola.<br>
        <sup>75 </sup> Io so, SIGNORE, che i tuoi giudizi sono giusti<br>
        e che mi hai afflitto nella tua fedeltà.<br>
        <sup>76 </sup> La tua bontà sia il mio conforto,<br>
        secondo la parola data al tuo servo.<br>
        <sup>77 </sup> Venga su di me la tua compassione, e vivrò;<br>
        perché la tua legge è la mia gioia.<br>
        <sup>78 </sup> Siano confusi i superbi, che mentendo mi opprimono;<br>
        ma io medito sui tuoi precetti.<br>
        <sup>79 </sup> Si rivolgano a me quelli che ti temono<br>
        e quelli che conoscono le tue testimonianze.<br>
        <sup>80 </sup> Sia perfetta la mia ubbidienza ai tuoi statuti<br>
        perché io non sia confuso.<br>
        (CAF)<br>
        <sup>81 </sup> L'anima mia vien meno nell'attesa della tua salvezza;<br>
        io spero nella tua parola.<br>
        <sup>82 </sup> Si spengono i miei occhi desiderosi della tua parola,<br>
        mentre dico: «Quando mi consolerai?»<br>
        <sup>83 </sup> Poiché io sono divenuto come un otre affumicato;<br>
        ma non dimentico i tuoi statuti.<br>
        <sup>84 </sup> Quanti sono i giorni del tuo servo?<br>
        Quando punirai quelli che mi perseguitano?<br>
        <sup>85 </sup> I superbi mi hanno scavato delle fosse;<br>
        essi non agiscono secondo la tua legge.<br>
        <sup>86 </sup> Tutti i tuoi comandamenti sono fedeltà;<br>
        costoro mi perseguitano a torto; soccorrimi!<br>
        <sup>87 </sup> Per poco non mi hanno eliminato dalla terra;<br>
        ma io non ho abbandonato i tuoi precetti.<br>
        <sup>88 </sup> Rendimi la vita secondo la tua bontà<br>
        e io osserverò la testimonianza della tua bocca.<br>
        (LAMED)<br>
        <sup>89 </sup> Per sempre, SIGNORE,<br>
        la tua parola è stabile nei cieli.<br>
        <sup>90 </sup> La tua fedeltà dura per ogni generazione;<br>
        tu hai fondato la terra ed essa sussiste.<br>
        <sup>91 </sup> Tutto sussiste anche oggi secondo le tue leggi,<br>
        perché ogni cosa è al tuo servizio.<br>
        <sup>92 </sup> Se la tua legge non fosse stata la mia gioia,<br>
        sarei già perito nella mia afflizione.<br>
        <sup>93 </sup> Mai dimenticherò i tuoi precetti,<br>
        perché per mezzo di essi tu mi dai la vita.<br>
        <sup>94 </sup> Io sono tuo; salvami,<br>
        perché ho ricercato i tuoi precetti.<br>
        <sup>95 </sup> Gli empi si sono appostati per farmi perire,<br>
        ma io medito sulle tue testimonianze.<br>
        <sup>96 </sup> Ho visto che ogni cosa perfetta ha un limite,<br>
        ma il tuo comandamento è senza limiti.<br>
        (MEM)<br>
        <sup>97 </sup> Oh, quanto amo la tua legge!<br>
        È la mia meditazione di tutto il giorno.<br>
        <sup>98 </sup> I tuoi comandamenti mi rendono più saggio dei miei nemici;<br>
        perché sono sempre con me.<br>
        <sup>99 </sup> Ho più conoscenza di tutti i miei maestri,<br>
        perché le tue testimonianze sono la mia meditazione.<br>
        <sup>100 </sup> Ho più saggezza dei vecchi,<br>
        perché ho osservato i tuoi precetti.<br>
        <sup>101 </sup> Ho trattenuto i miei piedi da ogni sentiero malvagio,<br>
        per osservare la tua parola.<br>
        <sup>102 </sup> Non mi sono allontanato dai tuoi giudizi,<br>
        perché tu mi hai istruito.<br>
        <sup>103 </sup> Oh, come sono dolci le tue parole al mio palato!<br>
        Sono più dolci del miele alla mia bocca.<br>
        <sup>104 </sup> Mediante i tuoi precetti io divento intelligente;<br>
        perciò detesto ogni doppiezza.<br>
        (NUN)<br>
        <sup>105 </sup> La tua parola è una lampada al mio piede<br>
        e una luce sul mio sentiero.<br>
        <sup>106 </sup> Ho giurato, e lo manterrò,<br>
        di osservare i tuoi giusti giudizi.<br>
        <sup>107 </sup> Io sono molto afflitto;<br>
        SIGNORE, rinnova la mia vita secondo la tua parola.<br>
        <sup>108 </sup> SIGNORE, gradisci le offerte volontarie delle mie labbra<br>
        e insegnami i tuoi giudizi.<br>
        <sup>109 </sup> La mia vita è sempre in pericolo,<br>
        ma io non dimentico la tua legge.<br>
        <sup>110 </sup> Gli empi mi hanno teso dei lacci,<br>
        ma io non mi sono allontanato dai tuoi precetti.<br>
        <sup>111 </sup> Le tue testimonianze sono la mia eredità per sempre,<br>
        esse sono la gioia del mio cuore.<br>
        <sup>112 </sup> Ho messo il mio impegno a praticare i tuoi statuti,<br>
        sempre, sino alla fine.<br>
        (SAMEC)<br>
        <sup>113 </sup> Io detesto gli uomini non sinceri,<br>
        ma amo la tua legge.<br>
        <sup>114 </sup> Tu sei il mio rifugio e il mio scudo;<br>
        io spero nella tua parola.<br>
        <sup>115 </sup> Allontanatevi da me, malvagi;<br>
        io osserverò i comandamenti del mio Dio.<br>
        <sup>116 </sup> Sostienimi secondo la tua parola, perché io viva;<br>
        non rendermi confuso nella mia speranza.<br>
        <sup>117 </sup> Sii il mio sostegno, e sarò salvo,<br>
        terrò sempre i tuoi statuti davanti agli occhi.<br>
        <sup>118 </sup> Tu disprezzi quanti si sviano dai tuoi statuti,<br>
        perché il loro inganno è perfidia.<br>
        <sup>119 </sup> tu getti via come scorie tutti gli empi dalla terra;<br>
        perciò amo le tue testimonianze.<br>
        <sup>120 </sup> Tu mi fai rabbrividire di paura;<br>
        io temo i tuoi giudizi.<br>
        (AIN)<br>
        <sup>121 </sup> Mi sono comportato secondo il diritto e la giustizia;<br>
        non abbandonarmi ai miei oppressori.<br>
        <sup>122 </sup> Garantisci sicurezza al tuo servo<br>
        e non lasciare che i superbi mi opprimano.<br>
        <sup>123 </sup> Si spengono i miei occhi desiderando la tua salvezza<br>
        e la parola della tua giustizia.<br>
        <sup>124 </sup> Agisci verso il tuo servo secondo la tua
        bontà<br>
        e insegnami i tuoi statuti.<br>
        <sup>125 </sup> Io sono tuo servo; dammi intelligenza<br>
        perché possa conoscere le tue testimonianze.<br>
        <sup>126 </sup> È tempo che il SIGNORE agisca;<br>
        essi hanno annullato la tua legge.<br>
        <sup>127 </sup> Perciò io amo i tuoi comandamenti<br>
        più dell'oro, più dell'oro finissimo.<br>
        <sup>128 </sup> Per questo ritengo giusti tutti i tuoi precetti<br>
        e odio ogni sentiero di menzogna.<br>
        (PE)<br>
        <sup>129 </sup> Le tue testimonianze sono meravigliose;<br>
        perciò l'anima mia le osserva.<br>
        <sup>130 </sup> La rivelazione delle tue parole illumina;<br>
        rende intelligenti i semplici.<br>
        <sup>131 </sup> Apro la bocca e sospiro,<br>
        per il desiderio dei tuoi comandamenti.<br>
        <sup>132 </sup> Volgiti a me e abbi pietà,<br>
        come usi fare con chi ama il tuo nome.<br>
        <sup>133 </sup> Guida i miei passi nella tua parola<br>
        e non lasciare che alcuna iniquità mi domini.<br>
        <sup>134 </sup> Liberami dall'oppressione degli uomini<br>
        e osserverò i tuoi precetti.<br>
        <sup>135 </sup> Fa' risplendere il tuo volto sul tuo servo<br>
        e insegnami i tuoi statuti.<br>
        <sup>136 </sup> Fiumi di lacrime mi scendono dagli occhi,<br>
        perché la tua legge non è osservata.<br>
        (SADE)<br>
        <sup>137 </sup> Tu sei giusto, SIGNORE,<br>
        e retti sono i tuoi giudizi.<br>
        <sup>138 </sup> Tu hai prescritto le tue testimonianze con giustizia<br>
        e con grande fedeltà.<br>
        <sup>139 </sup> Il mio zelo mi consuma<br>
        perché i miei nemici hanno dimenticato le tue parole.<br>
        <sup>140 </sup> La tua parola è pura d'ogni scoria;<br>
        perciò il tuo servo l'ama.<br>
        <sup>141 </sup> Sono piccolo e disprezzato,<br>
        ma non dimentico i tuoi precetti.<br>
        <sup>142 </sup> La tua giustizia è una giustizia eterna<br>
        e la tua legge è verità.<br>
        <sup>143 </sup> Affanno e tribolazione mi hanno colto,<br>
        ma i tuoi comandamenti sono la mia gioia.<br>
        <sup>144 </sup> Le tue testimonianze sono giuste in eterno;<br>
        dammi intelligenza e io vivrò.<br>
        (QOF)<br>
        <sup>145 </sup> Io grido con tutto il cuore; rispondimi, SIGNORE!<br>
        Osserverò i tuoi statuti.<br>
        <sup>146 </sup> Io t'invoco; salvami,<br>
        e osserverò le tue testimonianze.<br>
        <sup>147 </sup> Mi alzo prima dell'alba e grido;<br>
        io spero nella tua parola.<br>
        <sup>148 </sup> Gli occhi miei prevengono le veglie della notte,<br>
        per meditare la tua parola.<br>
        <sup>149 </sup> Ascolta la mia voce secondo la tua bontà;<br>
        SIGNORE, fammi vivere secondo la tua giustizia.<br>
        <sup>150 </sup> Si avvicinano quelli che vanno dietro all'infamia:<br>
        essi sono lontani dalla tua legge.<br>
        <sup>151 </sup> Tu sei vicino, SIGNORE,<br>
        e tutti i tuoi comandamenti sono verità.<br>
        <sup>152 </sup> Da lungo tempo conosco le tue testimonianze<br>
        che hai stabilite in eterno.<br>
        (RES)<br>
        <sup>153 </sup> Considera la mia afflizione e liberami;<br>
        perché non ho dimenticato la tua legge.<br>
        <sup>154 </sup> Difendi tu la mia causa e riscattami;<br>
        dammi la vita secondo la tua parola.<br>
        <sup>155 </sup> La salvezza è lontana dagli empi,<br>
        perché non cercano i tuoi statuti.<br>
        <sup>156 </sup> Le tue compassioni sono grandi, SIGNORE;<br>
        dammi la vita secondo i tuoi giudizi.<br>
        <sup>157 </sup> I miei persecutori e i miei avversari sono tanti,<br>
        ma io non devio dalle tue testimonianze.<br>
        <sup>158 </sup> Ho visto i traditori e ne ho provato orrore,<br>
        perché non osservano la tua parola.<br>
        <sup>159 </sup> Vedi come amo i tuoi precetti!<br>
        SIGNORE, dammi la vita secondo la tua bontà.<br>
        <sup>160 </sup> La somma della tua parola è verità;<br>
        tutti i tuoi giusti giudizi durano in eterno.<br>
        (SIN)<br>
        <sup>161 </sup> I potenti mi hanno perseguitato senza ragione,<br>
        ma il mio cuore ha timore delle tue parole.<br>
        <sup>162 </sup> Gioisco della tua parola,<br>
        come chi trova un grande bottino.<br>
        <sup>163 </sup> Odio e detesto la menzogna,<br>
        ma amo la tua legge.<br>
        <sup>164 </sup> Io ti lodo sette volte al giorno<br>
        per i tuoi giusti giudizi.<br>
        <sup>165 </sup> Grande pace hanno quelli che amano la tua legge<br>
        e non c'è nulla che possa farli cadere.<br>
        <sup>166 </sup> Io ho sperato nella tua salvezza, SIGNORE,<br>
        e ho messo in pratica i tuoi comandamenti.<br>
        <sup>167 </sup> La mia anima ha osservato le tue testimonianze<br>
        e io le amo molto.<br>
        <sup>168 </sup> Ho osservato i tuoi precetti e le tue testimonianze,<br>
        perché tutte le mie vie ti stanno davanti.<br>
        (TAV)<br>
        <sup>169 </sup> Giunga il mio grido fino a te, SIGNORE;<br>
        dammi intelligenza secondo la tua parola.<br>
        <sup>170 </sup> Giunga la mia supplica in tua presenza;<br>
        liberami secondo la tua parola.<br>
        <sup>171 </sup> Le mie labbra esprimeranno la tua lode,<br>
        perché tu m'insegni i tuoi statuti.<br>
        <sup>172 </sup> La mia lingua celebrerà la tua parola,<br>
        perché tutti i tuoi comandamenti sono giustizia.<br>
        <sup>173 </sup> La tua mano mi aiuti,<br>
        perché ho scelto i tuoi precetti.<br>
        <sup>174 </sup> Io bramo la tua salvezza, SIGNORE,<br>
        e la tua legge è la mia gioia.<br>
        <sup>175 </sup> L'anima mia viva, ed essa ti loderà;<br>
        e mi soccorrano i tuoi giudizi.<br>
        <sup>176 </sup> Io vado errando come pecora smarrita; cerca il tuo servo,<br>
        perché io non dimentico i tuoi comandamenti.
    </p>

    <h3 class="h3">Sofferenza del deportato</h3>

    <p class="p">
        <span class="color_of_chapter">120 </span>​​​​<sup>1 </sup> Canto dei pellegrinaggi.<br>
        Nella mia angoscia ho invocato il SIGNORE,<br>
        ed egli mi ha risposto.<br>
        <sup>2 </sup> SIGNORE, libera l'anima mia dalle labbra bugiarde,<br>
        dalla lingua ingannatrice.<br>
        <sup>3 </sup> Che ti sarà dato e che ti sarà aggiunto,<br>
        lingua ingannatrice?<br>
        <sup>4 </sup> Frecce appuntite di guerriero,<br>
        con carboni di ginepro.<br>
        <sup>5 </sup> Misero me che soggiorno in Mesec<br>
        e abito fra le tende di Chedar!<br>
        <sup>6 </sup> L'anima mia troppo a lungo ha dimorato<br>
        con chi odia la pace!<br>
        <sup>7 </sup> Io sono per la pace;<br>
        ma, quando parlo, essi sono per la guerra.
    </p>

    <h3 class="h3">Soccorso e protezione di Dio</h3>

    <p class="p">
        <span class="color_of_chapter">121 </span>​​​​<sup>1 </sup> Canto dei pellegrinaggi.<br>
        Alzo gli occhi verso i monti…<br>
        Da dove mi verrà l'aiuto?<br>
        <sup>2 </sup> Il mio aiuto viene dal SIGNORE,<br>
        che ha fatto il cielo e la terra.<br>
        <sup>3 </sup> Egli non permetterà che il tuo piede vacilli;<br>
        colui che ti protegge non sonnecchierà.<br>
        <sup>4 </sup> Ecco, colui che protegge Israele<br>
        non sonnecchierà né dormirà.<br>
        <sup>5 </sup> Il SIGNORE è colui che ti protegge;<br>
        il SIGNORE è la tua ombra; egli sta alla tua destra.<br>
        <sup>6 </sup> Di giorno il sole non ti colpirà,<br>
        né la luna di notte.<br>
        <sup>7 </sup> Il SIGNORE ti preserverà da ogni male;<br>
        egli proteggerà l'anima tua.<br>
        <sup>8 </sup> Il SIGNORE ti proteggerà, quando esci e quando entri,<br>
        ora e sempre.
    </p>

    <h3 class="h3">Auguri di pace per Gerusalemme</h3>

    <p class="p">
        <span class="color_of_chapter">122 </span>​​​​<sup>1 </sup> Canto dei pellegrinaggi.<br>
        Di Davide.<br>
        Mi sono rallegrato quando mi hanno detto:<br>
        «Andiamo alla casa del SIGNORE».<br>
        <sup>2 </sup> I nostri passi si sono fermati<br>
        alle tue porte, o Gerusalemme;<br>
        <sup>3 </sup> Gerusalemme, che sei costruita<br>
        come una città ben compatta,<br>
        <sup>4 </sup> dove salgono le tribù, le tribù del SIGNORE,<br>
        secondo la legge imposta a Israele,<br>
        per celebrare il nome del SIGNORE.<br>
        <sup>5 </sup> Qua infatti furono eretti i troni per il giudizio,<br>
        i troni della casa di Davide.<br>
        <sup>6 </sup> Pregate per la pace di Gerusalemme!<br>
        Quelli che ti amano vivano tranquilli.<br>
        <sup>7 </sup> Ci sia pace all'interno delle tue mura<br>
        e tranquillità nei tuoi palazzi!<br>
        <sup>8 </sup> Per amore dei miei fratelli e dei miei amici,<br>
        io dirò: «La pace sia dentro di te!»<br>
        <sup>9 </sup> Per amore della casa del SIGNORE, del nostro Dio,<br>
        io cercherò il tuo bene.
    </p>

    <h3 class="h3">Preghiera per il popolo oppresso</h3>

    <p class="p">
        <span class="color_of_chapter">123 </span>​​​​<sup>1 </sup> Canto dei pellegrinaggi.<br>
        A te alzo gli occhi,<br>
        a te che siedi nei cieli!<br>
        <sup>2 </sup> Ecco, come gli occhi dei servi guardano la mano del loro
        padrone,<br>
        come gli occhi della serva guardano la mano della sua padrona,<br>
        così gli occhi nostri sono rivolti al SIGNORE, al nostro Dio,<br>
        finché egli abbia pietà di noi.<br>
        <sup>3 </sup> Abbi pietà di noi, SIGNORE, abbi pietà di noi,<br>
        perché siamo più che sazi di disprezzo.<br>
        <sup>4 </sup> L'anima nostra è più che sazia dello scherno degli
        orgogliosi<br>
        e del disprezzo dei superbi.
    </p>

    <h3 class="h3">Il Signore protegge e libera i suoi fedeli</h3>

    <p class="p">
        <span class="color_of_chapter">124 </span>​​​​<sup>1 </sup> Canto dei pellegrinaggi.<br>
        Di Davide.<br>
        Se il SIGNORE non fosse stato in nostro favore,<br>
        – lo dica pure Israele –<br>
        <sup>2 </sup> se il SIGNORE non fosse stato in nostro favore,<br>
        quando gli uomini ci assalirono,<br>
        <sup>3 </sup> essi ci avrebbero inghiottiti vivi,<br>
        talmente erano furiosi contro di noi.<br>
        <sup>4 </sup> Allora le acque ci avrebbero sommersi,<br>
        il torrente sarebbe passato sull'anima nostra;<br>
        <sup>5 </sup> allora sarebbero passate sull'anima nostra<br>
        le acque tempestose.<br>
        <sup>6 </sup> Benedetto sia il SIGNORE<br>
        che non ci ha abbandonati in preda ai loro denti!<br>
        <sup>7 </sup> L'anima nostra è scampata come un uccello dal laccio dei
        cacciatori:<br>
        il laccio è stato spezzato e noi siamo scampati.<br>
        <sup>8 </sup> Il nostro aiuto è nel nome del SIGNORE,<br>
        che ha fatto il cielo e la terra.
    </p>

    <h3 class="h3">Il Signore protegge il suo popolo</h3>

    <p class="p">
        <span class="color_of_chapter">125 </span>​​​<sup>1 </sup> Canto dei pellegrinaggi.<br>
        Quelli che confidano nel SIGNORE<br>
        sono come il monte di Sion, che non può vacillare,<br>
        ma sta saldo in eterno.<br>
        <sup>2 </sup> Gerusalemme è circondata dai monti;<br>
        e così il SIGNORE circonda il suo popolo,<br>
        ora e per sempre.<br>
        <sup>3 </sup> Lo scettro dell'empio non rimarrà per sempre sull'eredità
        dei giusti,<br>
        affinché i giusti non tendano le loro mani verso il male.<br>
        <sup>4 </sup> O SIGNORE, fa' del bene ai buoni<br>
        e ai retti di cuore.<br>
        <sup>5 </sup> Ma quanti deviano per sentieri tortuosi,<br>
        il SIGNORE li disperderà insieme ai malfattori.<br>
        Pace sia sopra Israele.
    </p>

    <h3 class="h3">Preghiera per la restaurazione d'Israele</h3>

    <p class="p">
        <span class="color_of_chapter">126 </span><sup>1 </sup> Canto dei pellegrinaggi.<br>
        Quando il SIGNORE fece tornare i reduci di Sion,<br>
        ci sembrava di sognare.<br>
        <sup>2 </sup> Allora spuntarono sorrisi sulle nostre labbra<br>
        e canti di gioia sulle nostre lingue.<br>
        Allora si diceva tra le nazioni:<br>
        «Il SIGNORE ha fatto cose grandi per loro».<br>
        <sup>3 </sup> Il SIGNORE ha fatto cose grandi per noi<br>
        e noi siamo nella gioia.<br>
        <sup>4 </sup> SIGNORE, fa' tornare i nostri deportati,<br>
        come torrenti nel deserto del Neghev.<br>
        <sup>5 </sup> Quelli che seminano con lacrime,<br>
        mieteranno con canti di gioia.<br>
        <sup>6 </sup> Se ne va piangendo colui che porta il seme da spargere,<br>
        ma tornerà con canti di gioia quando porterà i suoi covoni.
    </p>

    <h3 class="h3">La casa costruita dal Signore</h3>

    <p class="p">
        <span class="color_of_chapter">127 </span>​<sup>1 </sup> Canto dei pellegrinaggi.<br>
        Di Salomone.<br>
        Se il SIGNORE non costruisce la casa,<br>
        invano si affaticano i costruttori;<br>
        se il SIGNORE non protegge la città,<br>
        invano vegliano le guardie.<br>
        <sup>2 </sup> Invano vi alzate di buon mattino<br>
        e tardi andate a riposare e mangiate pane tribolato;<br>
        egli dà altrettanto a quelli che ama, mentre essi dormono.<br>
        <sup>3 </sup> Ecco, i figli sono un dono che viene dal SIGNORE;<br>
        il frutto del grembo materno è un premio.<br>
        <sup>4 </sup> Come frecce nelle mani di un prode,<br>
        così sono i figli della giovinezza.<br>
        <sup>5 </sup> Beati coloro che ne hanno piena la faretra!<br>
        Non saranno confusi quando discuteranno<br>
        con i loro nemici alla porta.
    </p>

    <h3 class="h3">La famiglia benedetta</h3>

    <p class="p">
        <span class="color_of_chapter">128 </span><sup>1 </sup> Canto dei pellegrinaggi.<br>
        Beato chiunque teme il SIGNORE<br>
        e cammina nelle sue vie!<br>
        <sup>2 </sup> Allora mangerai della fatica delle tue mani,<br>
        sarai felice e prospererai.<br>
        <sup>3 </sup> Tua moglie sarà come vigna fruttifera,<br>
        nell'intimità della tua casa;<br>
        i tuoi figli come piante d'olivo<br>
        intorno alla tua tavola.<br>
        <sup>4 </sup> Ecco, così sarà benedetto l'uomo<br>
        che teme il SIGNORE.<br>
        <sup>5 </sup> Il SIGNORE ti benedica da Sion!<br>
        Possa tu vedere la prosperità di Gerusalemme<br>
        tutti i giorni della tua vita.<br>
        <sup>6 </sup> Possa tu vedere i figli dei tuoi figli.<br>
        Pace sia sopra Israele.
    </p>

    <h3 class="h3">Ricordo dell'oppressione</h3>

    <p class="p">
        <span class="color_of_chapter">129 </span>​<sup>1 </sup> Canto dei pellegrinaggi.<br>
        Molte volte mi hanno oppresso fin dalla mia gioventù<br>
        – lo dica pure Israele –<br>
        <sup>2 </sup> molte volte mi hanno oppresso fin dalla mia gioventù;<br>
        eppure non hanno potuto vincermi.<br>
        <sup>3 </sup> Degli aratori hanno arato sul mio dorso,<br>
        vi hanno tracciato i loro lunghi solchi.<br>
        <sup>4 </sup> Il SIGNORE è giusto;<br>
        egli ha spezzato le funi degli empi.<br>
        <sup>5 </sup> Siano confusi e voltino le spalle<br>
        quanti odiano Sion!<br>
        <sup>6 </sup> Siano come l'erba dei tetti,<br>
        che secca prima di crescere!<br>
        <sup>7 </sup> Non se ne riempie la mano il mietitore,<br>
        né le braccia chi lega i covoni;<br>
        <sup>8 </sup> e i passanti non dicono:<br>
        «La benedizione del SIGNORE sia su di voi;<br>
        noi vi benediciamo nel nome del SIGNORE!»
    </p>

    <h3 class="h3">Attesa dell'intervento di Dio</h3>

    <p class="p">
        <span class="color_of_chapter">130 </span><sup>1 </sup> Canto dei pellegrinaggi.<br>
        O SIGNORE, io grido a te da luoghi profondi!<br>
        <sup>2 </sup> Signore, ascolta il mio grido;<br>
        siano le tue orecchie attente al mio grido d'aiuto!<br>
        <sup>3 </sup> Se tieni conto delle colpe,<br>
        Signore, chi potrà resistere?<br>
        <sup>4 </sup> Ma presso di te è il perdono,<br>
        perché tu sia temuto.<br>
        <sup>5 </sup> Io aspetto il SIGNORE, l'anima mia lo aspetta;<br>
        io spero nella sua parola.<br>
        <sup>6 </sup> L'anima mia anela al Signore<br>
        più che le guardie non anelino al mattino,<br>
        più che le guardie al mattino.<br>
        <sup>7 </sup> O Israele, spera nel SIGNORE,<br>
        poiché presso il SIGNORE è la misericordia<br>
        e la redenzione abbonda presso di lui.<br>
        <sup>8 </sup> Egli redimerà Israele<br>
        da tutte le sue colpe.
    </p>

    <h3 class="h3">Pace in Dio</h3>

    <p class="p">
        <span class="color_of_chapter">131 </span><sup>1 </sup> Canto dei pellegrinaggi.<br>
        Di Davide.<br>
        SIGNORE, il mio cuore non è orgoglioso<br>
        e i miei occhi non sono altèri;<br>
        non aspiro a cose troppo grandi<br>
        e troppo alte per me.<br>
        <sup>2 </sup> In verità l'anima mia è calma e tranquilla.<br>
        Come un bimbo divezzato sul seno di sua madre,<br>
        così è tranquilla in me l'anima mia.<br>
        <sup>3 </sup> O Israele, spera nel SIGNORE,<br>
        ora e per sempre.
    </p>

    <h3 class="h3">Ricordo delle promesse di Dio a Davide</h3>

    <p class="p">
        <span class="color_of_chapter">132 </span>​<sup>1 </sup> Canto dei pellegrinaggi.<br>
        Ricòrdati, SIGNORE, di Davide,<br>
        di tutte le sue fatiche,<br>
        <sup>2 </sup> quando egli giurò al SIGNORE<br>
        e fece voto al Potente di Giacobbe, dicendo:<br>
        <sup>3 </sup> «Certo, non entrerò nella mia casa,<br>
        né salirò sul mio letto;<br>
        <sup>4 </sup> non darò sonno ai miei occhi,<br>
        né riposo alle mie palpebre,<br>
        <sup>5 </sup> finché abbia trovato un luogo per il SIGNORE,<br>
        una dimora per il Potente di Giacobbe».<br>
        <sup>6 </sup> Ecco, abbiamo saputo che l'arca era in Efrata:<br>
        l'abbiamo trovata nei campi di Iaar.<br>
        <sup>7 </sup> Andiamo nella dimora del SIGNORE,<br>
        adoriamo davanti allo sgabello dei suoi piedi!<br>
        <sup>8 </sup> Àlzati, SIGNORE, vieni al luogo del tuo riposo,<br>
        tu e l'arca della tua potenza.<br>
        <sup>9 </sup> I tuoi sacerdoti siano rivestiti di giustizia<br>
        e gioiscano i tuoi fedeli.<br>
        <sup>10 </sup> Per amore di Davide, tuo servo,<br>
        non respingere il volto del tuo unto.<br>
        <sup>11 </sup> Il SIGNORE ha fatto a Davide questo giuramento di verità<br>
        e non lo revocherà:<br>
        «Io metterò sul tuo trono un tuo discendente.<br>
        <sup>12 </sup> Se i tuoi figli osserveranno il mio patto<br>
        e la testimonianza che insegnerò loro,<br>
        anche i loro figli staranno seduti per sempre sul tuo trono».<br>
        <sup>13 </sup> Poiché il SIGNORE ha scelto Sion,<br>
        l'ha desiderata per sua dimora.<br>
        <sup>14 </sup> «Questo è il mio luogo di riposo in eterno;<br>
        qui abiterò, perché l'ho desiderata.<br>
        <sup>15 </sup> Io benedirò largamente le sue provviste,<br>
        sazierò di pane i suoi poveri.<br>
        <sup>16 </sup> I suoi sacerdoti li rivestirò di salvezza<br>
        e i suoi fedeli esulteranno di gran gioia.<br>
        <sup>17 </sup> Qua farò crescere la potenza di Davide<br>
        e vi terrò accesa una lampada per il mio unto.<br>
        <sup>18 </sup> I suoi nemici li coprirò di vergogna,<br>
        ma su di lui fiorirà la sua corona».
    </p>

    <h3 class="h3">L'amore fraterno</h3>

    <p class="p">
        <span class="color_of_chapter">133 </span><sup>1 </sup> Canto dei pellegrinaggi.<br>
        Di Davide.<br>
        Ecco quant'è buono e quant'è piacevole<br>
        che i fratelli vivano insieme!<br>
        <sup>2 </sup> È come olio profumato che, sparso sul capo,<br>
        scende sulla barba, sulla barba di Aaronne,<br>
        che scende fino all'orlo dei suoi vestiti;<br>
        <sup>3 </sup> è come la rugiada dell'Ermon,<br>
        che scende sui monti di Sion;<br>
        là infatti il SIGNORE ha ordinato che sia la benedizione,<br>
        la vita in eterno.
    </p>

    <h3 class="h3">Invito alla lode</h3>

    <p class="p">
        <span class="color_of_chapter">134 </span>​<sup>1 </sup> Canto dei pellegrinaggi.<br>
        Ecco, benedite il SIGNORE, voi tutti, servi del SIGNORE,<br>
        che state nella casa del SIGNORE durante la notte!<br>
        <sup>2 </sup> Alzate le vostre mani verso il santuario<br>
        e benedite il SIGNORE!<br>
        <sup>3 </sup> Il SIGNORE ti benedica da Sion,<br>
        egli che ha fatto il cielo e la terra.
    </p>

    <h3 class="h3">Il Dio vero e gli idoli</h3>

    <p class="p">
        <span class="color_of_chapter">135 </span>​<sup>1 </sup> Alleluia.<br>
        Lodate il nome del SIGNORE.<br>
        Lodatelo, servi del SIGNORE,<br>
        <sup>2 </sup> che state nella casa del SIGNORE,<br>
        nei cortili della casa del nostro Dio.<br>
        <sup>3 </sup> Lodate il SIGNORE, perché il SIGNORE è buono;<br>
        salmeggiate al suo nome, perché è amabile.<br>
        <sup>4 </sup> Poiché il SIGNORE ha scelto per sé Giacobbe,<br>
        e Israele per suo speciale possesso.<br>
        <sup>5 </sup> Sì, io conosco che il SIGNORE è grande<br>
        e che il nostro Signore è al di sopra di tutti gli dèi.<br>
        <sup>6 </sup> Il SIGNORE fa tutto ciò che gli piace,<br>
        in cielo e in terra, nei mari e in tutti gli oceani.<br>
        <sup>7 </sup> Egli fa salire le nuvole dalle estremità della terra,<br>
        provoca i lampi per la pioggia,<br>
        sprigiona il vento dai suoi depositi.<br>
        <sup>8 </sup> Egli percosse i primogeniti d'Egitto,<br>
        così degli uomini come degli animali.<br>
        <sup>9 </sup> Operò segni e prodigi in mezzo a te, o Egitto,<br>
        sul faraone e su tutti i suoi servi.<br>
        <sup>10 </sup> Egli percosse grandi nazioni<br>
        e uccise re potenti:<br>
        <sup>11 </sup> Sicon, re degli Amorei,<br>
        Og, re di Basan,<br>
        e tutti i regni di Canaan.<br>
        <sup>12 </sup> E diede il loro paese in eredità,<br>
        in eredità a Israele, suo popolo.<br>
        <sup>13 </sup> SIGNORE, il tuo nome dura per sempre;<br>
        la memoria di te, o SIGNORE, dura per ogni generazione.<br>
        <sup>14 </sup> Poiché il SIGNORE farà giustizia al suo popolo<br>
        e avrà compassione dei suoi servi.<br>
        <sup>15 </sup> Gli idoli delle nazioni sono argento e oro,<br>
        opera di mano d'uomo.<br>
        <sup>16 </sup> Hanno bocca e non parlano;<br>
        hanno occhi e non vedono;<br>
        <sup>17 </sup> hanno orecchi e non odono<br>
        e non hanno respiro alcuno nella loro bocca.<br>
        <sup>18 </sup> Siano simili a loro quelli che li fanno,<br>
        tutti quelli che in essi confidano.<br>
        <sup>19 </sup> Casa d'Israele, benedite il SIGNORE!<br>
        Casa di Aaronne, benedite il SIGNORE!<br>
        <sup>20 </sup> Casa di Levi, benedite il SIGNORE!<br>
        Voi che temete il SIGNORE, benedite il SIGNORE!<br>
        <sup>21 </sup> Sia benedetto da Sion il SIGNORE,<br>
        che abita in Gerusalemme!<br>
        Alleluia.
    </p>

    <h3 class="h3">Bontà eterna di Dio</h3>

    <p class="p">
        <span class="color_of_chapter">136 </span>​<sup>1 </sup> Celebrate il SIGNORE, perché egli è buono,<br>
        perché la sua bontà dura in eterno.<br>
        <sup>2 </sup> Celebrate il Dio degli dèi,<br>
        perché la sua bontà dura in eterno.<br>
        <sup>3 </sup> Celebrate il Signore dei signori,<br>
        perché la sua bontà dura in eterno.<br>
        <sup>4 </sup> Colui che solo opera grandi prodigi,<br>
        perché la sua bontà dura in eterno.<br>
        <sup>5 </sup> Colui che ha fatto con sapienza i cieli,<br>
        perché la sua bontà dura in eterno.<br>
        <sup>6 </sup> Colui che ha steso la terra sopra le acque,<br>
        perché la sua bontà dura in eterno.<br>
        <sup>7 </sup> Colui che ha fatto i grandi luminari,<br>
        perché la sua bontà dura in eterno:<br>
        <sup>8 </sup> il sole per regnare sul giorno,<br>
        perché la sua bontà dura in eterno;<br>
        <sup>9 </sup> e la luna e le stelle per regnare sulla notte,<br>
        perché la sua bontà dura in eterno.<br>
        <sup>10 </sup> Colui che percosse gli Egiziani nei loro primogeniti,<br>
        perché la sua bontà dura in eterno,<br>
        <sup>11 </sup> e fece uscire Israele di mezzo a loro,<br>
        perché la sua bontà dura in eterno,<br>
        <sup>12 </sup> con mano potente e con braccio teso,<br>
        perché la sua bontà dura in eterno.<br>
        <sup>13 </sup> Colui che divise il mar Rosso in due parti,<br>
        perché la sua bontà dura in eterno,<br>
        <sup>14 </sup> e fece passare Israele in mezzo ad esso,<br>
        perché la sua bontà dura in eterno,<br>
        <sup>15 </sup> e travolse il faraone e il suo esercito nel mar Rosso,<br>
        perché la sua bontà dura in eterno.<br>
        <sup>16 </sup> Colui che guidò il suo popolo attraverso il deserto,<br>
        perché la sua bontà dura in eterno.<br>
        <sup>17 </sup> Colui che percosse re grandi,<br>
        perché la sua bontà dura in eterno,<br>
        <sup>18 </sup> e uccise re potenti,<br>
        perché la sua bontà dura in eterno:<br>
        <sup>19 </sup> Sicon, re degli Amorei,<br>
        perché la sua bontà dura in eterno,<br>
        <sup>20 </sup> e Og, re di Basan,<br>
        perché la sua bontà dura in eterno,<br>
        <sup>21 </sup> e diede il loro paese in eredità,<br>
        perché la sua bontà dura in eterno,<br>
        <sup>22 </sup> in eredità a Israele, suo servo,<br>
        perché la sua bontà dura in eterno.<br>
        <sup>23 </sup> Colui che nella nostra umiliazione si ricordò di noi,<br>
        perché la sua bontà dura in eterno,<br>
        <sup>24 </sup> e ci ha liberati dai nostri nemici,<br>
        perché la sua bontà dura in eterno.<br>
        <sup>25 </sup> Colui che dà il cibo a ogni creatura,<br>
        perché la sua bontà dura in eterno.<br>
        <sup>26 </sup> Celebrate il Dio del cielo,<br>
        perché la sua bontà dura in eterno.
    </p>

    <h3 class="h3">L'esilio</h3>

    <p class="p">
        <span class="color_of_chapter">137 </span>​<sup>1 </sup> Là, presso i fiumi di Babilonia,<br>
        sedevamo e piangevamo<br>
        ricordandoci di Sion.<br>
        <sup>2 </sup> Ai salici delle sponde<br>
        avevamo appeso le nostre cetre.<br>
        <sup>3 </sup> Là ci chiedevano delle canzoni<br>
        quelli che ci avevano deportati,<br>
        dei canti di gioia quelli che ci opprimevano, dicendo:<br>
        «Cantateci canzoni di Sion!»<br>
        <sup>4 </sup> Come potremmo cantare i canti del SIGNORE<br>
        in terra straniera?<br>
        <sup>5 </sup> Se ti dimentico, Gerusalemme,<br>
        si paralizzi la mia destra;<br>
        <sup>6 </sup> resti la mia lingua attaccata al palato,<br>
        se io non mi ricordo di te,<br>
        se non metto Gerusalemme al di sopra di ogni mia gioia.<br>
        <sup>7 </sup> Ricòrdati, SIGNORE, dei figli di Edom,<br>
        che nel giorno di Gerusalemme dicevano:<br>
        «Spianatela, spianatela, fin dalle fondamenta!»<br>
        <sup>8 </sup> Figlia di Babilonia, che devi essere distrutta,<br>
        beato chi ti darà la retribuzione del male che ci hai fatto!<br>
        <sup>9 </sup> Beato chi afferrerà i tuoi bambini<br>
        e li sbatterà contro la roccia!
    </p>

    <h3 class="h3">Lode per l'adempimento delle promesse</h3>

    <p class="p">
        <span class="color_of_chapter">138 </span>​<sup>1 </sup> Salmo di Davide.<br>
        Io ti celebrerò con tutto il mio cuore,<br>
        davanti agli dèi salmeggerò a te.<br>
        <sup>2 </sup> Adorerò rivolto al tuo santo tempio<br>
        e celebrerò il tuo nome per la tua bontà e per la tua fedeltà;<br>
        poiché tu hai reso grande la tua parola oltre ogni fama.<br>
        <sup>3 </sup> Nel giorno che ho gridato a te, tu mi hai risposto,<br>
        mi hai accresciuto la forza nell'anima mia.<br>
        <sup>4 </sup> Tutti i re della terra ti celebreranno, SIGNORE,<br>
        quando avranno udito le parole della tua bocca;<br>
        <sup>5 </sup> e canteranno le vie del SIGNORE,<br>
        perché grande è la gloria del SIGNORE.<br>
        <sup>6 </sup> Sì, eccelso è il SIGNORE, eppure ha riguardo per gli umili,<br>
        e da lontano conosce il superbo.<br>
        <sup>7 </sup> Se cammino in mezzo alle difficoltà,<br>
        tu mi ridai la vita;<br>
        tu stendi la mano contro l'ira dei miei nemici<br>
        e la tua destra mi salva.<br>
        <sup>8 </sup> Il SIGNORE compirà in mio favore l'opera sua;<br>
        la tua bontà, SIGNORE, dura per sempre;<br>
        non abbandonare le opere delle tue mani.
    </p>

    <h3 class="h3">Onniscienza di Dio</h3>

    <p class="p">
        <span class="color_of_chapter">139 </span>​<sup>1 </sup> Al direttore del coro.<br>
        Salmo di Davide.<br>
        SIGNORE, tu mi hai esaminato e mi conosci.<br>
        <sup>2 </sup> Tu sai quando mi siedo e quando mi alzo,<br>
        tu comprendi da lontano il mio pensiero.<br>
        <sup>3 </sup> Tu mi scruti quando cammino e quando riposo<br>
        e conosci a fondo tutte le mie vie.<br>
        <sup>4 </sup> Poiché la parola non è ancora sulla mia lingua,<br>
        che tu, SIGNORE, già la conosci appieno.<br>
        <sup>5 </sup> Tu mi circondi, mi stai di fronte e alle spalle<br>
        e poni la tua mano su di me.<br>
        <sup>6 </sup> La conoscenza che hai di me è meravigliosa,<br>
        troppo alta perché io possa arrivarci.<br>
        <sup>7 </sup> Dove potrei andarmene lontano dal tuo Spirito,<br>
        dove fuggirò dalla tua presenza?<br>
        <sup>8 </sup> Se salgo in cielo tu ci sei;<br>
        se scendo nel soggiorno dei morti, eccoti là.<br>
        <sup>9 </sup> Se prendo le ali dell'alba<br>
        e vado ad abitare all'estremità del mare,<br>
        <sup>10 </sup> anche là mi condurrà la tua mano<br>
        e mi afferrerà la tua destra.<br>
        <sup>11 </sup> Se dico: «Certo le tenebre mi nasconderanno<br>
        e la luce diventerà notte intorno a me»,<br>
        <sup>12 </sup> le tenebre stesse non possono nasconderti nulla<br>
        e la notte per te è chiara come il giorno;<br>
        le tenebre e la luce ti sono uguali.<br>
        <sup>13 </sup> Sei tu che hai formato le mie reni,<br>
        che mi hai intessuto nel seno di mia madre.<br>
        <sup>14 </sup> Io ti celebrerò, perché sono stato fatto in modo stupendo.<br>
        Meravigliose sono le tue opere,<br>
        e l'anima mia lo sa molto bene.<br>
        <sup>15 </sup> Le mie ossa non ti erano nascoste,<br>
        quando fui formato in segreto<br>
        e intessuto nelle profondità della terra.<br>
        <sup>16 </sup> I tuoi occhi videro la massa informe del mio corpo,<br>
        e nel tuo libro erano tutti scritti<br>
        i giorni che mi erano destinati,<br>
        quando nessuno d'essi era sorto ancora.<br>
        <sup>17 </sup> Oh, quanto mi sono preziosi i tuoi pensieri, o Dio!<br>
        Quant'è grande il loro insieme!<br>
        <sup>18 </sup> Se li voglio contare, sono più numerosi della sabbia;<br>
        quando mi sveglio sono ancora con te.<br>
        <sup>19 </sup> Certo, tu ucciderai l'empio, o Dio;<br>
        perciò allontanatevi da me uomini sanguinari.<br>
        <sup>20 </sup> Essi parlano contro di te malvagiamente;<br>
        i tuoi nemici si servono del tuo nome per sostenere la menzogna.<br>
        <sup>21 </sup> SIGNORE, non odio forse quelli che ti odiano?<br>
        E non detesto quelli che insorgono contro di te?<br>
        <sup>22 </sup> Io li odio di un odio perfetto;<br>
        li considero miei nemici.<br>
        <sup>23 </sup> Esaminami, o Dio, e conosci il mio cuore.<br>
        Mettimi alla prova e conosci i miei pensieri.<br>
        <sup>24 </sup> Vedi se c'è in me qualche via iniqua<br>
        e guidami per la via eterna.
    </p>

    <h3 class="h3">Preghiera per essere protetti nella persecuzione</h3>

    <p class="p">
        <span class="color_of_chapter">140 </span><sup>1 </sup> Al direttore del coro.<br>
        Salmo di Davide.<br>
        Liberami, SIGNORE, dall'uomo malvagio;<br>
        proteggimi dall'uomo violento,<br>
        <sup>2 </sup> da tutti quelli che tramano malvagità nel loro cuore<br>
        e sono sempre pronti a fare la guerra.<br>
        <sup>3 </sup> Aguzzano la loro lingua come il serpente,<br>
        hanno un veleno di vipera sotto le loro labbra. [Pausa]<br>
        <sup>4 </sup> Preservami, SIGNORE, dalle mani dell'empio,<br>
        proteggimi dall'uomo violento:<br>
        essi hanno tramato per farmi cadere.<br>
        <sup>5 </sup> I superbi hanno predisposto per me lacci e funi,<br>
        mi hanno teso una rete sull'orlo del sentiero,<br>
        hanno preparato tranelli per me. [Pausa]<br>
        <sup>6 </sup> Io ho detto al SIGNORE: «Tu sei il mio Dio!»<br>
        Porgi orecchio, o SIGNORE, al grido delle mie suppliche.<br>
        <sup>7 </sup> O DIO, Signore, tu sei la forza che mi salva,<br>
        tu hai protetto il mio capo nel giorno della battaglia.<br>
        <sup>8 </sup> Non concedere agli empi quel che desiderano, o SIGNORE;<br>
        non assecondare i loro disegni, perché non si esaltino. [Pausa]<br>
        <sup>9 </sup> Sulla testa di quanti mi circondano<br>
        ricada la perversità delle loro labbra!<br>
        <sup>10 </sup> Cadano loro addosso carboni accesi!<br>
        Siano gettati nel fuoco, in fosse profonde,<br>
        da cui non possano risorgere.<br>
        <sup>11 </sup> Il maldicente non durerà sulla terra;<br>
        il male darà senza posa la caccia all'uomo violento.<br>
        <sup>12 </sup> Io so che il SIGNORE difenderà la causa dell'afflitto<br>
        e renderà giustizia ai poveri.<br>
        <sup>13 </sup> Certo i giusti celebreranno il tuo nome;<br>
        gli uomini retti abiteranno alla tua presenza.
    </p>

    <h3 class="h3">Preghiera per essere liberati dagli uomini violenti</h3>

    <p class="p">
        <span class="color_of_chapter">141 </span>​<sup>1 </sup> Salmo di Davide.<br>
        SIGNORE, io t'invoco; affrèttati a rispondermi.<br>
        Porgi orecchio alla mia voce quando grido a te.<br>
        <sup>2 </sup> La mia preghiera sia in tua presenza come l'incenso,<br>
        l'elevazione delle mie mani come il sacrificio della sera.<br>
        <sup>3 </sup> SIGNORE, poni una guardia davanti alla mia bocca,<br>
        sorveglia l'uscio delle mie labbra.<br>
        <sup>4 </sup> Non inclinare il mio cuore ad alcuna cosa malvagia,<br>
        per commettere azioni malvagie con i malfattori,<br>
        e fa' che io non mangi delle loro delizie.<br>
        <sup>5 </sup> Mi percuota pure il giusto, sarà un favore;<br>
        mi riprenda pure, sarà come olio sul capo;<br>
        il mio capo non lo rifiuterà.<br>
        Io continuo a pregare mentre fanno il male.<br>
        <sup>6 </sup> I loro giudici saranno precipitati per il fianco delle
        rocce<br>
        e si darà ascolto alle mie parole, perché sono piacevoli.<br>
        <sup>7 </sup> Come quando si ara e si rompe la terra,<br>
        le nostre ossa sono sparse all'ingresso del soggiorno dei morti.<br>
        <sup>8 </sup> A te sono rivolti i miei occhi, o DIO, Signore;<br>
        in te mi rifugio, non abbandonare l'anima mia.<br>
        <sup>9 </sup> Salvami dal laccio che mi hanno teso<br>
        e dalle insidie dei malfattori.<br>
        <sup>10 </sup> Cadano gli empi nelle loro proprie reti,<br>
        mentre io passerò oltre.
    </p>

    <h3 class="h3">Preghiera nella tribolazione</h3>

    <p class="p">
        <span class="color_of_chapter">142 </span><sup>1 </sup> Cantico di Davide, quando era nella spelonca.<br>
        Preghiera.<br>
        Io grido con la mia voce al SIGNORE;<br>
        con la mia voce supplico il SIGNORE.<br>
        <sup>2 </sup> Sfogo il mio pianto davanti a lui,<br>
        espongo davanti a lui la mia tribolazione.<br>
        <sup>3 </sup> Quando lo spirito mio è abbattuto in me,<br>
        tu conosci il mio sentiero.<br>
        Sulla via per la quale io cammino,<br>
        essi hanno teso un laccio per me.<br>
        <sup>4 </sup> Guarda alla mia destra e vedi;<br>
        non c'è nessuno che mi riconosca.<br>
        Ogni rifugio mi è venuto a mancare;<br>
        nessuno si prende cura dell'anima mia.<br>
        <sup>5 </sup> Io grido a te, o SIGNORE.<br>
        Io dico: «Tu sei il mio rifugio,<br>
        la mia parte nella terra dei viventi».<br>
        <sup>6 </sup> Sii attento al mio grido,<br>
        perché sono ridotto agli estremi.<br>
        Liberami dai miei persecutori,<br>
        perché sono più forti di me.<br>
        <sup>7 </sup> Libera l'anima mia dalla prigione,<br>
        perché io celebri il tuo nome.<br>
        I giusti trionferanno con me,<br>
        perché mi avrai colmato di beni.
    </p>

    <h3 class="h3">Preghiera di liberazione</h3>

    <p class="p">
        <span class="color_of_chapter">143 </span>​<sup>1 </sup> Salmo di Davide.<br>
        SIGNORE, ascolta la mia preghiera,<br>
        porgi orecchio alle mie suppliche;<br>
        nella tua fedeltà e nella tua giustizia, rispondimi,<br>
        <sup>2 </sup> e non chiamare in giudizio il tuo servo,<br>
        perché nessun vivente sarà trovato giusto davanti a te.<br>
        <sup>3 </sup> Poiché il nemico perseguita l'anima mia;<br>
        egli calpesta al suolo la mia vita;<br>
        mi fa abitare in luoghi tenebrosi<br>
        come coloro che sono morti già da lungo tempo.<br>
        <sup>4 </sup> Il mio spirito è abbattuto in me,<br>
        il mio cuore è tutto smarrito dentro di me.<br>
        <sup>5 </sup> Ricordo i giorni antichi;<br>
        medito su tutte le tue azioni;<br>
        rifletto sull'opera delle tue mani.<br>
        <sup>6 </sup> Tendo le mani verso di te;<br>
        l'anima mia, come arida terra, è assetata di te. [Pausa]<br>
        <sup>7 </sup> Affrèttati a rispondermi, SIGNORE;<br>
        lo spirito mio viene meno;<br>
        non nascondermi il tuo volto,<br>
        perché io non diventi simile<br>
        a quelli che scendono nella tomba.<br>
        <sup>8 </sup> Al mattino fammi udire la tua bontà,<br>
        perché in te confido;<br>
        fammi conoscere la via da seguire,<br>
        poiché io elevo l'anima mia a te.<br>
        <sup>9 </sup> Liberami dai miei nemici, SIGNORE;<br>
        io cerco rifugio in te.<br>
        <sup>10 </sup> Insegnami a fare la tua volontà,<br>
        poiché tu sei il mio Dio;<br>
        il tuo Spirito benevolo mi guidi in terra piana.<br>
        <sup>11 </sup> SIGNORE, fammi vivere per amore del tuo nome;<br>
        nella tua giustizia libera l'anima mia dalla tribolazione!<br>
        <sup>12 </sup> Nella tua bontà distruggi i miei nemici,<br>
        fa' perire tutti quelli che opprimono l'anima mia,<br>
        perché io sono tuo servo.
    </p>

    <h3 class="h3">Preghiera per la liberazione del popolo</h3>

    <p class="p">
        <span class="color_of_chapter">144 </span><sup>1 </sup> Salmo di Davide.<br>
        Benedetto sia il SIGNORE, la mia rocca,<br>
        che addestra le mie mani al combattimento<br>
        e le mie dita alla battaglia;<br>
        <sup>2 </sup> egli è il mio benefattore e la mia fortezza,<br>
        il mio alto riparo e il mio liberatore,<br>
        il mio scudo, colui nel quale mi rifugio,<br>
        che mi rende soggetto il mio popolo.<br>
        <sup>3 </sup> SIGNORE, che cos'è l'uomo, perché te ne prenda cura?<br>
        O il figlio dell'uomo perché tu ne tenga conto?<br>
        <sup>4 </sup> L'uomo è simile a un soffio,<br>
        i suoi giorni sono come l'ombra che passa.<br>
        <sup>5 </sup> SIGNORE, abbassa i tuoi cieli e scendi;<br>
        tocca i monti e fa' che fumino.<br>
        <sup>6 </sup> Fa' guizzare il lampo e disperdi i miei nemici.<br>
        Lancia le tue frecce e mettili in fuga.<br>
        <sup>7 </sup> Tendi le tue mani dall'alto,<br>
        salvami e liberami dalle grandi acque,<br>
        dalla mano degli stranieri,<br>
        <sup>8 </sup> la cui bocca dice menzogne<br>
        e la cui destra giura il falso.<br>
        <sup>9 </sup> O Dio, ti canterò un nuovo cantico;<br>
        sul saltèrio a dieci corde salmeggerò a te,<br>
        <sup>10 </sup> che dai la vittoria ai re,<br>
        che liberi il tuo servo Davide dalla spada micidiale.<br>
        <sup>11 </sup> Salvami e liberami dalla mano degli stranieri,<br>
        la cui bocca dice menzogne<br>
        e la cui destra giura il falso.<br>
        <sup>12 </sup> I nostri figli, nella loro gioventù,<br>
        siano come piante novelle che crescono<br>
        e le nostre figlie come colonne scolpite<br>
        per adornare un palazzo.<br>
        <sup>13 </sup> I nostri granai siano pieni<br>
        e forniscano ogni specie di beni.<br>
        Le nostre greggi moltiplichino a migliaia<br>
        e a decine di migliaia nelle nostre campagne.<br>
        <sup>14 </sup> Le nostre giovenche siano feconde,<br>
        e non vi sia breccia, né fuga,<br>
        né grido nelle nostre piazze.<br>
        <sup>15 </sup> Beato il popolo che è in tale stato,<br>
        beato il popolo il cui Dio è il SIGNORE.
    </p>

    <h3 class="h3">Inno alla potenza e alla bontà di Dio</h3>

    <p class="p">
        <span class="color_of_chapter">145 </span>​<sup>1 </sup> Salmo di lode.<br>
        Di Davide.<br>
        Io ti esalterò, o mio Dio, mio re,<br>
        e benedirò il tuo nome in eterno.<br>
        <sup>2 </sup> Ogni giorno ti benedirò<br>
        e loderò il tuo nome per sempre.<br>
        <sup>3 </sup> Il SIGNORE è grande e degno di lode eccelsa,<br>
        e la sua grandezza non la si può misurare.<br>
        <sup>4 </sup> Un'età dirà all'altra le lodi delle tue opere,<br>
        e farà conoscere i tuoi prodigi.<br>
        <sup>5 </sup> Mediterò sul glorioso splendore della tua maestà<br>
        e sulle tue opere meravigliose.<br>
        <sup>6 </sup> Gli uomini parleranno della potenza dei tuoi atti tremendi<br>
        e io racconterò la tua grandezza.<br>
        <sup>7 </sup> Essi proclameranno il ricordo della tua gran bontà<br>
        e canteranno con gioia la tua giustizia.<br>
        <sup>8 </sup> Il SIGNORE è misericordioso e pieno di compassione,<br>
        lento all'ira e di gran bontà.<br>
        <sup>9 </sup> Il SIGNORE è buono verso tutti,<br>
        pieno di compassioni per tutte le sue opere.<br>
        <sup>10 </sup> Tutte le tue opere ti celebreranno, o SIGNORE,<br>
        e i tuoi fedeli ti benediranno.<br>
        <sup>11 </sup> Parleranno della gloria del tuo regno<br>
        e racconteranno la tua potenza<br>
        <sup>12 </sup> per far conoscere ai figli degli uomini i tuoi prodigi<br>
        e la gloria maestosa del tuo regno.<br>
        <sup>13 </sup> Il tuo regno è un regno eterno<br>
        e il tuo dominio dura per ogni età.<br>
        <sup>14 </sup> Il SIGNORE sostiene tutti quelli che cadono<br>
        e rialza tutti quelli che sono curvi.<br>
        <sup>15 </sup> Gli occhi di tutti sono rivolti a te<br>
        e tu dai loro il cibo a suo tempo.<br>
        <sup>16 </sup> Tu apri la tua mano<br>
        e dai cibo a volontà a tutti i viventi.<br>
        <sup>17 </sup> Il SIGNORE è giusto in tutte le sue vie<br>
        e benevolo in tutte le sue opere.<br>
        <sup>18 </sup> Il SIGNORE è vicino a tutti quelli che lo invocano,<br>
        a tutti quelli che lo invocano in verità.<br>
        <sup>19 </sup> Egli adempie il desiderio di quelli che lo temono,<br>
        ode il loro grido e li salva.<br>
        <sup>20 </sup> Il SIGNORE protegge tutti quelli che lo amano,<br>
        ma distruggerà tutti gli empi.<br>
        <sup>21 </sup> La mia bocca proclamerà la lode del SIGNORE<br>
        e ogni carne benedirà il suo nome santo per sempre.
    </p>

    <h3 class="h3">Lode a Dio per il suo soccorso</h3>

    <p class="p">
        <span class="color_of_chapter">146 </span>​<sup>1 </sup> Alleluia.<br>
        Anima mia, loda il SIGNORE.<br>
        <sup>2 </sup> Io loderò il SIGNORE finché vivrò,<br>
        salmeggerò al mio Dio finché esisterò.<br>
        <sup>3 </sup> Non confidate nei prìncipi,<br>
        né in alcun figlio d'uomo, che non può salvare.<br>
        <sup>4 </sup> Il suo fiato se ne va, ed egli ritorna alla sua terra;<br>
        in quel giorno periscono i suoi progetti.<br>
        <sup>5 </sup> Beato colui che ha per aiuto il Dio di Giacobbe<br>
        e la cui speranza è nel SIGNORE, suo Dio,<br>
        <sup>6 </sup> che ha fatto il cielo e la terra,<br>
        il mare e tutto ciò che è in essi;<br>
        che mantiene la fedeltà in eterno,<br>
        <sup>7 </sup> che rende giustizia agli oppressi,<br>
        che dà il cibo agli affamati.<br>
        Il SIGNORE libera i prigionieri,<br>
        <sup>8 </sup> il SIGNORE apre gli occhi ai ciechi,<br>
        il SIGNORE rialza gli oppressi,<br>
        il SIGNORE ama i giusti,<br>
        <sup>9 </sup> il SIGNORE protegge i forestieri,<br>
        sostenta l'orfano e la vedova,<br>
        ma sconvolge la via degli empi.<br>
        <sup>10 </sup> Il SIGNORE regna per sempre;<br>
        il tuo Dio, o Sion, regna per ogni età.<br>
        Alleluia.
    </p>

    <h3 class="h3">Potenza di Dio in favore d'Israele</h3>

    <p class="p">
        <span class="color_of_chapter">147 </span>​<sup>1 </sup> Lodate il SIGNORE,<br>
        perché è cosa buona salmeggiare al nostro Dio,<br>
        perché è cosa dolce, e la lode si addice a lui.<br>
        <sup>2 </sup> Il SIGNORE ricostruisce Gerusalemme,<br>
        raccoglie i dispersi d'Israele;<br>
        <sup>3 </sup> egli guarisce chi ha il cuore spezzato<br>
        e fascia le loro piaghe.<br>
        <sup>4 </sup> Egli conta il numero delle stelle,<br>
        le chiama tutte per nome.<br>
        <sup>5 </sup> Grande è il nostro Signore e immenso è il suo potere;<br>
        la sua intelligenza è infinita.<br>
        <sup>6 </sup> Il SIGNORE sostiene gli umili,<br>
        ma abbassa gli empi fino a terra.<br>
        <sup>7 </sup> Cantate al SIGNORE inni di lode,<br>
        salmeggiate con la cetra al nostro Dio,<br>
        <sup>8 </sup> che copre il cielo di nuvole,<br>
        prepara la pioggia per la terra<br>
        e fa germogliare l'erba sui monti.<br>
        <sup>9 </sup> Egli dà il cibo al bestiame<br>
        e ai piccini dei corvi, quando gridano.<br>
        <sup>10 </sup> Egli non si compiace del vigore del cavallo,<br>
        né della forza delle gambe dell'uomo.<br>
        <sup>11 </sup> Il SIGNORE si compiace di quelli che lo temono,<br>
        di quelli che sperano nella sua bontà.<br>
        <sup>12 </sup> Celebra il SIGNORE, o Gerusalemme!<br>
        Loda il tuo Dio, o Sion!<br>
        <sup>13 </sup> Perché egli ha rinforzato le sbarre delle tue porte,<br>
        ha benedetto i tuoi figli in mezzo a te.<br>
        <sup>14 </sup> Egli mantiene la pace entro i tuoi confini,<br>
        ti sazia con frumento scelto.<br>
        <sup>15 </sup> Egli manda i suoi ordini sulla terra,<br>
        la sua parola corre velocissima.<br>
        <sup>16 </sup> Egli manda la neve come lana,<br>
        sparge la brina come cenere.<br>
        <sup>17 </sup> Egli getta il suo ghiaccio come a pezzi;<br>
        e chi può resistere al suo freddo?<br>
        <sup>18 </sup> Egli manda la sua parola e li fa sciogliere;<br>
        fa soffiare il suo vento e le acque corrono.<br>
        <sup>19 </sup> Egli fa conoscere la sua parola a Giacobbe,<br>
        i suoi statuti e i suoi decreti a Israele.<br>
        <sup>20 </sup> Egli non ha agito così con tutte le nazioni,<br>
        e i suoi decreti esse non li conoscono.<br>
        Alleluia.
    </p>

    <h3 class="h3">Lode universale della creazione</h3>

    <p class="p">
        <span class="color_of_chapter">148 </span>​<sup>1 </sup> Alleluia.<br>
        Lodate il SIGNORE dai cieli;<br>
        lodatelo nei luoghi altissimi.<br>
        <sup>2 </sup> Lodatelo, voi tutti i suoi angeli;<br>
        lodatelo, voi tutti i suoi eserciti!<br>
        <sup>3 </sup> Lodatelo, sole e luna;<br>
        lodatelo voi tutte, stelle lucenti!<br>
        <sup>4 </sup> Lodatelo, cieli dei cieli,<br>
        e voi acque al di sopra dei cieli!<br>
        <sup>5 </sup> Tutte queste cose lodino il nome del SIGNORE,<br>
        perché egli comandò, e furono create.<br>
        <sup>6 </sup> Egli le ha stabilite in eterno;<br>
        ha dato loro una legge che non sarà trasgredita.<br>
        <sup>7 </sup> Lodate il SIGNORE dal fondo della terra,<br>
        voi mostri marini e oceani tutti,<br>
        <sup>8 </sup> fuoco e grandine, neve e nebbia,<br>
        vento impetuoso che esegui i suoi ordini;<br>
        <sup>9 </sup> monti e colli tutti,<br>
        alberi fruttiferi e cedri tutti;<br>
        <sup>10 </sup> animali selvatici e domestici,<br>
        rettili e uccelli;<br>
        <sup>11 </sup> re della terra e popoli tutti,<br>
        prìncipi e giudici della terra;<br>
        <sup>12 </sup> giovani e fanciulle,<br>
        vecchi e bambini!<br>
        <sup>13 </sup> Lodino il nome del SIGNORE,<br>
        perché solo il suo nome è esaltato;<br>
        la sua maestà è al di sopra della terra e del cielo.<br>
        <sup>14 </sup> Egli ha ridato forza al suo popolo,<br>
        motivo di lode per tutti i suoi fedeli,<br>
        per i figli d'Israele, il popolo che gli sta vicino.<br>
        Alleluia.
    </p>

    <h3 class="h3">Lode a Dio per i suoi giudizi</h3>

    <p class="p">
        <span class="color_of_chapter">149 </span><sup>1 </sup> Alleluia.<br>
        Cantate al SIGNORE un cantico nuovo,<br>
        cantate la sua lode nell'assemblea dei fedeli.<br>
        <sup>2 </sup> Si rallegri Israele in colui che lo ha fatto,<br>
        esultino i figli di Sion nel loro re.<br>
        <sup>3 </sup> Lodino il suo nome con danze,<br>
        salmeggino a lui con il tamburello e la cetra,<br>
        <sup>4 </sup> perché il SIGNORE gradisce il suo popolo<br>
        e adorna di salvezza gli umili.<br>
        <sup>5 </sup> Esultino i fedeli nella gloria,<br>
        cantino di gioia sui loro letti.<br>
        <sup>6 </sup> Abbiano in bocca le lodi di Dio,<br>
        e una spada a due tagli in mano<br>
        <sup>7 </sup> per punire le nazioni<br>
        e infliggere castighi ai popoli;<br>
        <sup>8 </sup> per legare i loro re con catene<br>
        e i loro nobili con ceppi di ferro,<br>
        <sup>9 </sup> per eseguire su di loro il giudizio scritto.<br>
        Questo è l'onore riservato a tutti i suoi fedeli.<br>
        Alleluia.
    </p>

    <h3 class="h3">Lode suprema a Dio</h3>

    <p class="p">
        <span class="color_of_chapter">150 </span><sup>1 </sup> Alleluia.<br>
        Lodate Dio nel suo santuario,<br>
        lodatelo nella distesa dove risplende la sua potenza.<br>
        <sup>2 </sup> Lodatelo per le sue gesta,<br>
        lodatelo secondo la sua somma grandezza.<br>
        <sup>3 </sup> Lodatelo con il suono della tromba,<br>
        lodatelo con il saltèrio e la cetra.<br>
        <sup>4 </sup> Lodatelo con il timpano e le danze,<br>
        lodatelo con gli strumenti a corda e con il flauto.<br>
        <sup>5 </sup> Lodatelo con cembali risonanti,<br>
        lodatelo con cembali squillanti.<br>
        <sup>6 </sup> Ogni creatura che respira lodi il SIGNORE.<br>
        Alleluia.
    </p>
</body>
<footer>

    <!-- Inserisce link a cartella del libro. Modificare riferimento e scritta -->
    <div style="text-align: center; margin-top: 5%; margin-bottom: 10%"> <a href="NR06_19_Salmi" title="link per NR06_19_Salmi" target="_blank">... link ad appunti e approfondimenti ...</a> </div>

</footer>
</html>
